<!DOCTYPE html>
<html lang="it">
<head>
  <meta charset="UTF-8">
  <title>Storia delle scienze ad uso dei licei scientifici | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 2em 15%; font-size: 90%; text-align: justify;}
p.indr {text-align: right; margin-right: 5%;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 90%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tbs {width: 20%; margin: 1.5em 40%; visibility: hidden;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
a.tagtitle {vertical-align: .3em; font-size: small; font-style: normal;  font-weight: normal; text-decoration: none; padding-left: .1em;  line-height: 0em;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad1 {margin-top: 1em;}

.ast {text-align: center; font-size: 120%; margin: 1em auto;}

.small {font-size: 85%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}
.lowercase {text-transform: lowercase;}

ul {list-style-type: none; line-height: 1.2em;}
sup {vertical-align: .3em;}
sub {vertical-align: -.2em;}

.above, .below {font-size: 70%;}
.above {vertical-align: 0.4em;}
.below {vertical-align: -0.1em;}

table {margin: auto; border-collapse: collapse;}
.indice {max-width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.pag {text-align: right; vertical-align: bottom; white-space: nowrap;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}

</style>
</head>
<body>
<div style='text-align:center'>*** START OF THE PROJECT GUTENBERG EBOOK 74502 ***</div>

<div class="booktitle">
<h1>
STORIA DELLE SCIENZE
<span class="smaller">AD USO DEI LICEI SCIENTIFICI</span>
</h1>
</div>

<hr class="silver">

<div class="titlepage">
<p class="x-large">
CORRADO BARBAGALLO
</p>

<p class="pad1 main-t">
STORIA DELLE SCIENZE
</p>

<p class="x-large">
AD USO DEI LICEI SCIENTIFICI
</p>

<div class="blockquote">
<p>
*&#160;* Scienza: obietto e metodo. — La scienza
nell’Oriente classico. — La scienza nella Grecia
classica ed ellenistica. — La scienza nel periodo
romano. — La scienza araba e cristiana
medievale. — La scienza nel Rinascimento
(secc. <span class="smcap lowercase">XV-XVI</span>). — La scienza nell’evo moderno
(i secc. <span class="smcap lowercase">XVII-XVIII</span>). — La scienza nell’età
contemporanea (i secc. <span class="smcap lowercase">XIX-XX</span>) *&#160;*&#160;*&#160;*&#160;*
</p>
</div>

<p class="pad4">
MILANO-ROMA-NAPOLI<br>
<span class="small">SOCIETÀ EDITRICE DANTE ALIGHIERI<br>
DI<br>
ALBRIGHI, SEGATI &amp; C.<br>
1925</span>
</p>
</div>

<div class="verso">
<hr class="mid">
<p>
PROPRIETÀ LETTERARIA
DELLA SOCIETÀ EDITRICE DANTE ALIGHIERI
</p>

<p>
DI
</p>

<p>
ALBRIGHI, SEGATI &amp; C.
</p>

<p>
<i>Le copie non firmate si ritengono contraffatte.</i>
</p>

<p>
<i>Città di Castello, Tipografia della Casa Editrice S. Lapi.</i>
</p>
<hr class="mid">
</div>

<div class="chapter">
<h2 id="prefazione">PREFAZIONE</h2>
</div>

<p>
<i>Un punto del programma di filosofia dei nuovi</i> Licei
scientifici <i>riguarda appunto la storia della scienza. A questa
esigenza credo risponda non indegnamente il presente volumetto.</i>
</p>

<p>
<i>Quale per me sia stata la difficoltà della trattazione,
tutti gli insegnanti di materie filosofiche e storiche capiranno,
e mi saranno</i> (<i>ne sono sicuro</i>) <i>assai grati per i resultati
raggiunti. Essa consisteva nella insufficente conoscenza — per
definizione! — del</i> contenuto <i>scientifico della materia,
di cui occorreva esporre lo svolgimento secolare. Questa
conoscenza ho dovuto, meglio che mi è stato possibile, conquistare</i>
ex novo. <i>Taluno potrà forse giudicare troppo
estesa la narrazione assegnata alla scienza greca. Se così
egli pensasse, voglia credere che ciò è avvenuto ad intenzione.
Il valore della scienza greca, nella storia del pensiero
umano, è incalcolabile, come sa chi vi si accosta da
vicino, e io non potrei meglio scagionarmi dall’ipotetico
appunto se non adoperando le parole di uno dei massimi
storici della filosofia — il Windelband —:</i> «Se poi qui
sembri assegnata all’antichità una parte considerevole dell’opera,
ciò è dipeso dal convincimento che, per una comprensione
storica della nostra esistenza intellettuale, l’elaborazione
dei concetti, raggiunta e data dallo spirito greco,
nella natura e nella vita umana, <i>è più, importante di tutto
ciò che d’allora in poi è stato pensato</i>».
</p>

<p>
<i>Compio il mio dovere, ringraziando il professore</i> <span class="smcap">Dionisio
Gambioli</span>, <i>uno dei pochi studiosi italiani di storia
delle scienze, dell’aiuto che mi ha pôrto nella revisione di
questo lavoro.</i>
</p>

<p class="indr">
C. B.
</p>

<hr class="silver">

<div class="somm">

<h2>
SOMMARIO
</h2>

<table class="indice">
 <tr>
  <td><span class="smcap">Prefazione</span></td> <td class="pag"><a href="#prefazione">Pag. <span class="smcap lowercase">V</span></a></td>
 </tr>
 <tr>
  <td><span class="smcap">Introduzione</span></td> <td class="pag"><a href="#introduzione">1</a></td>
 </tr>
 <tr>
  <td>La scienza nell’Oriente classico</td> <td class="pag"><a href="#scoriente">4</a></td>
 </tr>
 <tr>
  <td>La scienza nella Grecia classica ed ellenistica</td> <td class="pag"><a href="#scgrecia">14</a></td>
 </tr>
 <tr>
  <td>La scienza nel periodo romano</td> <td class="pag"><a href="#scromana">51</a></td>
 </tr>
 <tr>
  <td>La scienza araba e cristiana medievale</td> <td class="pag"><a href="#scaraba">65</a></td>
 </tr>
 <tr>
  <td>La scienza nel Rinascimento (secc. <span class="smcap lowercase">XV-XVI</span>)</td> <td class="pag"><a href="#scrinasc">71</a></td>
 </tr>
 <tr>
  <td>La scienza nell’evo moderno (i secc. <span class="smcap lowercase">XVII-XVIII</span>)</td> <td class="pag"><a href="#scmoderna">111</a></td>
 </tr>
 <tr>
  <td>La scienza nell’età contemporanea (i secc. <span class="smcap lowercase">XIX-XX</span>)</td> <td class="pag"><a href="#sccontem">149</a></td>
 </tr>
</table>

<hr>
</div>

<div class="chapter">
<p>
<span class="pagenum" id="Page_1">[1]</span>
</p>

<h2 id="introduzione">INTRODUZIONE</h2>
</div>

<p>
1. <b>Scienza: obietto e metodo</b>. — La «scienza», di
cui intendiamo disegnare la storia nelle pagine che seguono,
non è da identificare con la semplice conoscenza,
e neanche con ogni forma di sapere. Una storia della
«scienza», in questo secondo significato, sarebbe una
storia universale del pensiero umano in tutti i suoi aspetti:
filosofico, scientifico, artistico, politico, economico ecc. ecc.
Neanche la semplice conoscenza è <i>scienza</i>. L’obietto proprio
del riassunto che segue sarà invece <i>la storia dello
svolgimento delle scienze della natura</i>, intese nel senso più
largo,<a class="tag" id="tag1" href="#note1">[1]</a> le quali concernono i fenomeni che l’antichità e il
Medio Evo definirono esattamente <i>physicà</i> (cose della natura
materiale), contrapponendoli a <i>metafisicà</i> (problemi riguardanti
l’<i>al di là</i> della natura sensibile).
</p>

<p>
Questa conoscenza della natura diviene scienza, allorchè
le nostre cognizioni intorno ad essa si fanno organiche
e metodiche, non si limitano all’accertamento di un
fatto, o di più fatti, ma badano a ritrovare le loro connessioni
intime, le condizioni necessarie, per cui quei fenomeni
avvengono, in una parola, la loro <i>legge</i>.
</p>

<p>
Naturalmente, in questa ricerca delle leggi dei fenomeni,
di cui, talvolta, parecchie discendono da una o da
<span class="pagenum" id="Page_2">[2]</span>
più leggi generali, che anch’esse è possibile stabilire, succede
alla scienza di entrare in contatto con la metafisica
e con la religione, due discipline, il cui compito
specifico è perseguire il fine e l’essenza delle cose. Sarà
ciò che osserveremo più volte, ed alla cui considerazione
non potremo sfuggire per le connessioni intime che tale
ricerca ebbe, ed ha ognora, con quella scientifica. Ma bisognerà
sempre tener presente che questo campo superiore
non è quello proprio della scienza, la quale intende solo a
riguardare le leggi delle concomitanze e delle successioni
costanti dei fenomeni.
</p>

<p>
— Elemento importantissimo della scienza è il <i>metodo</i>.
Parrebbe a prima vista che ci debbano essere due categorie
di scienze: quelle che <i>deducono</i> le loro leggi da principii
più generali ed evidenti, come le matematiche, scienze
(si dice) di puro ragionamento, e quelle della natura, in
cui si osserva la realtà, se ne sperimentano i fenomeni,
si <i>inducono</i> da questi leggi generali, e poi si torna, finchè
si può, a sperimentarle.
</p>

<p>
Ma è semplice illusione. Le matematiche presentano
i loro resultati in forma deduttiva, ma anch’esse si formarono,
ottennero i loro resultati fondamentali attraverso la
osservazione e la successiva <i>induzione</i>. Viceversa, anche
la <i>deduzione</i> è usata largamente nelle scienze della natura,
allorquando, da una certa legge, ricavata in seguito ad
osservazioni, si deducono gli effetti possibili, o quando,
da una ipotesi, si deducono conseguenze, che dovranno
poi essere sperimentate. Ogni scienza, può dirsi, ha una
fase induttiva in cui l’osservazione tiene il primo posto,
e una fase deduttiva, in cui l’osservazione serve solo a
controllare (non più a suggerire!) la legge. O, per parlare
con maggiore precisione, nel lavoro scientifico, <i>induzione</i>
e <i>deduzione</i> (ovverosia <i>osservazione</i>, e cioè la considerazione
dei fenomeni, che avvengono fuori di noi allo stato naturale;
<i>ragionamento</i>, e cioè il lavoro del pensiero per iscoprirne
i varii rapporti; <i>esperimento</i>, e cioè la ripetizione
<span class="pagenum" id="Page_3">[3]</span>
artificiale e consapevole del fenomeno osservato), sono
processi inseparabili e necessari. E, come vedremo, la
scienza ha potuto avanzare solo allorquando fra questi
processi s’è avuto perfetto equilibrio; ha vaneggiato o
s’è arrestata, quando la preferenza per uno solo di essi ha
fatto trascurare gli altri.
</p>

<p>
Le scienze classiche degli antichi furono: astronomia,
matematica, fisico-chimica,<a class="tag" id="tag2" href="#note2">[2]</a> medicina, zoologia e botanica.
Noi esporremo la storia della scienza tenendo presente,
per maggior chiarezza, anche per l’età medievale e moderna,
questa classificazione. Avvertiremo però quali
mutamenti siano, dall’evo antico ad oggi, avvenuti in codesta
partizione della scienza, e ne accenniamo qui anticipatamente
i due principali: talora, la suddivisione di
alcune di queste scienze in altre, divenute ormai indipendenti;
tal’altra volta, l’intreccio, in uno solo, di più di uno
di questi rami, che ha dato luogo a scienze, che oggi,
anch’esse, hanno una personalità indipendente.
</p>

<div class="chapter">
<p>
<span class="pagenum" id="Page_4">[4]</span>
</p>

<h2 id="scoriente">LA SCIENZA NELL’ORIENTE CLASSICO<a class="tagtitle" id="tag3" href="#note3">[3]</a></h2>
</div>

<p>
2. <b>Nell’Egitto antico</b>. — Le due scienze, particolarmente
coltivate dagli Egizi, furono l’<i>astronomia</i> e la <i>medicina</i>.
Lo studio dell’una e dell’altra venne suggerito
da ragioni pratiche. Quelle della medicina sono facili
a intendere; quelle dell’astronomia si collegano con la
coltivazione del suolo, tanto curata in Oriente, e che
rimane soggetta all’influenza del cielo e delle stagioni.
Lo studio dell’astronomia venne poi, a quegli antichi, singolarmente
agevolato dalla straordinaria trasparenza dell’atmosfera,
che faceva scorgere a occhio nudo le stelle
anche di 4ª e 5ª grandezza, e dal clima mitissimo, che
permetteva di vivere a lungo all’aperto.
</p>

<p>
<i>A</i>). <i>Astronomia</i>. — Gli Egizi tengono il primo posto,
fra gli antichi popoli orientali, nello studio dell’astronomia.
Essi favoleggiavano che il Dio <i>Theut</i> avesse loro
insegnato tutte le arti e tutte le scienze.
</p>

<p>
I sacerdoti egizii crearono ovunque nei loro templi
scuole di astronomia e vi stabilirono veri e propri osservatori.
I sacerdoti del Sole studiarono in particolare il
sole e giunsero a fissarne la carta. Poco a poco, grazie a
questo studio universale, e a questa vera e propria collaborazione
<span class="pagenum" id="Page_5">[5]</span>
dei sacerdoti-astronomi dei varii templi, l’Egitto
del <i>periodo tebano</i>, verso i secc. <span class="smcap lowercase">XVIII-XVII</span> a. C., potè vantare
la sua <i>carta del cielo</i>.
</p>

<p>
Gli Egizi antichi studiarono anche la luna; misurarono
e divisero il tempo in mesi, calcolati sulle fasi della luna,
di 30 giorni l’uno, e fecero perciò l’anno di 360 giorni
(<i>anno lunare</i>). Quest’anno fu distribuito, a sua volta, in
tre stagioni (di 4 mesi l’una), corrispondenti alle tre fasi
agricole del Paese: l’inondazione del Nilo, la raccolta, la
seminagione.
</p>

<p>
Ma notarono bene le differenze tra l’anno regolato sulle
fasi della luna e l’anno regolato sul corso del sole, più
lungo di 5 giorni e <span class="above">1</span>&#xfeff;&#8260;&#xfeff;<span class="below">4</span>.<a class="tag" id="tag4" href="#note4">[4]</a> Cercarono di rimediare a tale divario,
aggiungendo all’anno lunare dei giorni <i>intercalari</i>,
e alla fine adottarono — forse per primi — l’anno solare.
</p>

<p>
Probabilmente gli antichi Egizi conobbero altri particolari
fenomeni astronomici: per es., questo, che il circolo,
descritto dal giro annuale del sole sulla sfera celeste — quello
che diciamo <i>eclittica</i>, perchè le eclissi
hanno luogo quando la luna è in essa o vicina ad essa — fa
un angolo di 23°, 52′ con l’equatore celeste, che si
dice appunto <i>l’obliquità dell’eclittica</i>. E dovettero — anch’essi — notare
che gli equinozi e i solstizi cadono gli
uni quando l’eclittica solare incontra l’equatore celeste;
gli altri, quando il sole raggiunge la sua massima distanza
dall’equatore.
</p>

<p>
Pur troppo, come tutti gli Orientali, gli Egizi non
isfuggirono al pericolo di confondere l’astronomia con la
magia e con l’astrologia, e anch’essi credettero che ogni
giorno avesse una potenza sua speciale, che bisognava o
fuggire o assoggettare alla potenza umana. <i>Questa fu,
anzi, per gli Egizi la vera scienza</i>; l’altra, tutto il complesso
delle loro osservazioni e notazioni positive di astronomia,
che tanto oggi apprezziamo, fu, per essi, come il
<span class="pagenum" id="Page_6">[6]</span>
cascame, il resultato, imprevisto e trascurato, della «vera»
scienza.
</p>

<p>
<i>B</i>). <i>Medicina.</i> — Gli Egizi ebbero anche scuole numerose
di <i>medicina</i>, in cui si insegnava a diagnosticare e
curare le malattie. Pur troppo, l’eccessivo rispetto, per
motivi religiosi, dell’integrità del corpo umano impedì loro
di dedicarsi alla anatomia. In compenso, la loro medicina
fu piena del concetto di <i>spiriti vitali</i>, che presiedessero
a tutte le funzioni organiche, e, in pratica, le loro cure
furono grossolanamente empiriche, esclusivamente sintomatiche,
senza che mai i loro medici riuscissero a cogliere
e curare la causa del male. Vigeva però, in questa
scienza, una grande specializzazione.
</p>

<p>
<i>C</i>). <i>Matematiche.</i> — Per molto tempo si è creduto
che gli Egiziani avessero coltivato l’<i>aritmetica</i> e la <i>geometria</i><a class="tag" id="tag5" href="#note5">[5]</a>
solo per degli scopi pratici, come quelli del fare i
conti e di misurare i campi, per cui avrebbero adottato
un sistema di misure, analogo al nostro <i>decimale</i>. Ma tale
giudizio sull’importanza della matematica, presso gli Egizi,
è assolutamente errato. I vari <i>Papiri matematici</i><a class="tag" id="tag6" href="#note6">[6]</a> egizi,
che noi oggi conosciamo, e che ci dànno una chiara idea
della coltura matematica dal 3000 al 500 circa a. C., ci
mostrano questa scienza in pieno sviluppo presso quel
popolo.
</p>

<p>
Essi conoscevano il calcolo delle frazioni, le equazioni
di primo grado a un’incognita, possedevano nozioni di
geometria ecc. Gli Egizi, dunque, pervennero, in questa
<span class="pagenum" id="Page_7">[7]</span>
scienza, in epoca remotissima, a uno stadio assai elevato.
Soltanto, le loro cognizioni matematiche, dopo il 3000 rimasero
stazionarie, non progredirono più, probabilmente
perchè le loro scoperte matematiche (come anche quelle
delle altre scienze) venivano registrate nei loro libri sacri,
a cui, in conseguenza, non fu più lecito apportare modificazioni.
</p>

<p>
<i>D</i>). <i>Chimica.</i> — Una scienza, o, piuttosto, una tecnica
che nell’antichità preellenica, sembra essere stata particolare
degli Egizi è la <i>chimica</i>, il cui nome è forse egiziano.
Questo probabilmente si dovette alla copia di metalli
e pietre preziose, che gli antichissimi Egizi ebbero
a disposizione e alla loro intensa attività industriale. Essi
conoscevano, credendoli tutti minerali, l’oro, l’argento,
l’elettro, il lapislazuli, lo smeraldo, lo stagno, il bronzo,
il rame, il ferro, il piombo (non però il mercurio!). Ne
conoscevano i diversi gradi di purezza, le possibili leghe
dell’uno con l’altro. Confondevano però i metalli naturali
con le leghe e con certi minerali, colorati e brillanti, naturali
o artificiali. Tuttavia, ripetiamo, la chimica degli
Egizi (come di tutti i popoli antichi), più che scienza, fu
arte pratica industriale. Essi erano abilissimi nel fabbricare
e tingere il cuoio e il vetro, nel tingere il cotone, nel
temprare l’acciaio, nel fabbricare perle e gemme artificiali,<a class="tag" id="tag7" href="#note7">[7]</a>
smalti, nel lavorare i differenti metalli. Inoltre avevano
notizia di numerose altre sostanze — amido, acido acetico,
canfora, bitume, nafta, carbonato di sodio ecc. ecc. — e
se ne servivano per gli stessi scopi, per cui oggi noi ce
ne serviamo.
</p>

<p>
Essi, dunque, conoscevano numerose operazioni di chimica.
Ma quale si fosse la maggior parte di queste operazioni
noi non sappiamo, al solito, perchè le loro industrie
erano monopolii statali o di collegi sacerdotali, e i
<span class="pagenum" id="Page_8">[8]</span>
loro metodi venivano, quindi, circondati da un geloso segreto,
assai più che molti procedimenti industriali dei nostri giorni.
</p>

<p>
D’altra parte, la mancanza della libertà di comunicarsi
a vicenda i fatti osservati, nel che consiste una delle
principali ragioni dell’accrescimento della scienza moderna,
ne impedì il progresso presso gli Egizi. Onde, se la chimica
fu arte di pratici, non fu mai, in Egitto, vera scienza,
nè dette luogo, come in Grecia, a speculazioni sulla natura,
sull’essenza della materia e sulle sue origini.
</p>

<hr class="tbs">

<p>
3. <b>In Caldea:</b> <i>A</i>). <i>Astronomia.</i> — I Caldei, ossia
i Babilonesi, coltivarono non meno intensamente degli
Egizi l’astronomia. Essi osservarono e notarono un cumulo
enorme di fatti astronomici: lo stato del cielo in ogni
notte di ciascun anno, l’aspetto delle costellazioni, il corso
degli anni, il corso e le eclissi solari e lunari. Alessandro,
entrando in Babilonia nel 332 a. C., vi trovò annali
astronomici che rimontavano al 2234 a. C. Ma, più che
tra gli Egizi, tutta questa scienza fu, presso i Caldei, contaminata
di misticismo. Per i Caldei, cioè, lo studio dei
fenomeni era nulla. L’importante era la ricerca delle divinità,
che vi presiedessero, nonchè dei mezzi per conquistarne
le volontà. E questa è vera e propria magia
o astrologia o scienza (diciamo così) delle profezie.
</p>

<p>
Ad ogni modo, i fenomeni, notati dai Caldei, erano
un elemento positivo che non poteva andare trascurato, e
che li traeva naturalmente a indurne delle leggi generali.
Tale fu, ad es., quella, preziosa, del riprodursi delle eclissi
totali di sole a periodi di 18 anni e 10 od 11 giorni.<a class="tag" id="tag8" href="#note8">[8]</a>
</p>

<p>
Come gli Egizi, i Caldei misurarono dapprima l’anno
secondo le fasi della luna (<i>anno lunare</i>), dividendolo
in 12 mesi eguali di 30 giorni. Poi pervennero a calcolare
il più lungo <i>anno solare</i>, e, per la misura del tempo,
inventarono l’orologio solare e l’orologio ad acqua.
</p>

<p>
<span class="pagenum" id="Page_9">[9]</span>
</p>

<p>
L’astronomo, che divulgò nel mondo greco la scienza»
caldea fu <i>Beroso</i>, un caldeo ellenizzato, che, in sullo
scorcio del <span class="smcap lowercase">IV</span> secolo a. C., fondò una scuola astronomica
nell’isoletta di Cos. Dall’astronomia caldaica i Greci trassero
numerose e preziose cognizioni, che mirabilmente sfruttarono
e fecondarono.
</p>

<p>
<i>B</i>). <i>Medicina; Matematica.</i> — Quanto alla <i>medicina</i>,
i Caldei rimasero molto addietro in confronto agli
Egizi, chè, assai più che dedicarsi allo studio positivo delle
malattie, essi si compiacquero di applicare ai malati riti e
formule magiche, nella illusione di curarli.
</p>

<p>
— Anche i progressi dell’<i>aritmetica</i> e della <i>geometria</i>
furono, presso i Caldei, secondo sembra, minori che presso
gli Egizi, giacchè quelle due scienze servivano loro per iscopi
esclusivamente pratici. I sistemi di misure, da essi adoperati,
furono quello decimale e quello sessagesimale, in cui
l’unità è divisa in 60 parti o in multipli e sottomultipli
di 60 (come, ad es. la nostra ora, il circolo). Conoscevano
però le così dette <i>progressioni, aritmetica</i> e <i>geometrica</i>,<a class="tag" id="tag9" href="#note9">[9]</a>
le frazioni; possedevano nozioni elementari di geometria
e pare che nella notazione dei numeri facessero, come noi,
uso del valore di posizione, ossia assegnassero ai numeri
un diverso valore a seconda del posto occupato dalle cifre
che li compongono.
</p>

<hr class="tbs">

<p>
4. <b>Le scienze presso gli altri popoli orientali.</b> — La
scienza degli altri popoli dell’Oriente classico (Assiri,
Ebrei, Fenici, Iranici, Indiani), che per altro noi conosciamo
<span class="pagenum" id="Page_10">[10]</span>
confusamente, non vanta — sembra — alcuna
originalità. Essa fu attinta per intero a Caldei e ad
Egizi, e non ebbe uno sviluppo indipendente. Ciò si dovette
dapprima all’impero politico, che Egizi e Caldei
esercitarono lungamente su gran parte delle restanti popolazioni
orientali; poi, alla unificazione che dell’Oriente
classico fece l’Impero persiano, nella seconda metà del
sec. <span class="smcap lowercase">VI</span> a. C.
</p>

<p>
Solo gli Indi — abitatori della metà superiore della penisola
dell’Indostan — mantennero una civiltà indipendente.
Ma i loro progressi scientifici rimasero ben lontani
dall’altezza da essi stessi raggiunta nel campo della letteratura
e della filosofia. Memorabile è solo, per noi, la
loro matematica. Essi usarono le cifre che noi diciamo
<i>arabiche</i> (perchè trasmessici dagli Arabi), che tanto, al confronto
della numerazione, romana, hanno agevolato i calcoli
aritmetici, perchè in esse il valore dei numeri dipende
dalla posizione delle cifre che li compongono, e tra esse
v’ha un segno speciale per indicare l’assenza di ogni unità:
lo <i>zero</i>.
</p>

<p>
Ma questa sarebbe ben piccola cosa. Assai più importante
è il fatto che <i>gli Indi furono i veri perfezionatori
dell’aritmetica e i creatori dell’algebra</i>,<a class="tag" id="tag10" href="#note10">[10]</a> che pure rimase
ignota ai Greci sino al tardo periodo romano.<a class="tag" id="tag11" href="#note11">[11]</a> Anche i
Greci, vedremo, furono maestri in matematica; ma il loro
genio si rivelò principalmente nella <i>geometria</i>, nello studio,
cioè, delle forme, non dei numeri. In conseguenza la matematica
moderna, sebbene, non influenzata direttamente
dalla matematica indiana, è, nel suo spirito, più vicina
a questa che non alla scienza greca.
</p>

<p>
<span class="pagenum" id="Page_11">[11]</span>
</p>

<p>
Ma, come dicevamo, gli Indi rimasero quasi isolati
nello sfondo delle civiltà orientali più antiche, all’incirca
tanto quanto quel popolo orientale, non classico, nè di
razza caucasica, che furono i Cinesi, i quali pervennero
a parecchie delle scoperte scientifiche cui il mondo doveva
giungere più tardi, ma senza avere la fortuna di comunicarle
altrui.
</p>

<p>
Viceversa, una parte importante nello scambio della
coltura scientifica, specie di quella suscettibile di applicazioni
pratiche, la matematica commerciale e la chimica,
ebbero i Fenici, la cui breve civiltà si svolge tra il crepuscolo
dell’età micenea e l’aurora della civiltà greca
(<span class="smcap lowercase">XIII-VIII</span> sec. a. C. circa).
</p>

<p>
Ma l’importanza di tutta la scienza orientale è di avere
costituito il terreno storico, da cui spiccherà il suo volo
superbo la scienza greca. Questa scienza, appunto, si inizierà
nelle contrade orientali, sulle coste dell’Asia Minore,
colonizzate dagli Elleni, e tutti gli scienziati greci dell’età
classica attingeranno largamente alla Caldea, all’Egitto,
persino all’India, di cui leggeranno i libri, interrogheranno
i sapienti, studieranno con religione le dottrine.
</p>

<hr class="tbs">

<p>
5. <b>La scienza etrusca.</b> — Ma per un’altra via la scienza
orientale influì sull’Occidente: attraverso la coltura etrusca,
ossia con la migrazione, dall’Oriente, nell’Italia antica,
della civiltà degli Etruschi, popolo, intimamente penetrato
di coltura orientale. Quivi, infatti, nell’Italia antica, la
scienza etrusca dominò nettamente, dal X o IX sec. a. C.,
il mondo, italico e romano, fino a che non vi rimase soverchiata
dalla scienza greca.
</p>

<p>
<i>A</i>). <i>Astronomia e fisica.</i> — Come gli Egizi al dio
<i>Theut</i>, così gli Etruschi credevano di essere debitori degli
elementi di tutte le scienze a <i>Tagete</i>, semidio meraviglioso,
incarnazione quasi della Intelligenza.
</p>

<p>
Anch’essi studiarono l’astronomia. Fu questo còmpito
dei sacerdoti etruschi (come lo era stato di quelli egizi e
<span class="pagenum" id="Page_12">[12]</span>
caldei). La studiarono, al solito, e ne notarono scrupolosamente
i fenomeni, a fine di penetrarne il significato, e
trarne insegnamenti per l’avvenire. Ma, dalle continue,
sistematiche osservazioni, essi non solo ricavarono la
conoscenza di un mondo di fenomeni celesti, ma finirono
con avvertirne i legami, le leggi che li regolavano. Essi
giunsero così a conoscere il corso degli astri — specie
del sole e della luna —, a determinare l’<i>anno solare</i>, a dividere
questo in mesi e a ripartirne i mesi in periodi minori,
così come insegnarono ai Romani.
</p>

<p>
L’osservazione degli Etruschi si stendeva anche a molti
fenomeni dell’atmosfera: piogge, venti, uragani, nubi, e specialmente
i fulmini. Onde essi per tal modo gettarono le
fondamenta della <i>meteorologia</i> (studio dei fenomeni atmosferici).
Compilarono in proposito calendarii, con indicazioni
meteorologiche, riguardanti l’intera annata; conobbero
taluni degli effetti chimici della elettricità (per es. il
cangiamento dei colori, prodotto dal fulmine), tennero diarii
del ripetersi dei tuoni, notarono come l’Italia, in quanto
penisola assai allungata, fosse più di altri Paesi, adattissima
alla generazione dei fulmini ecc. ecc. E se la scienza
astronomica e meteorologica degli Etruschi non fece ulteriori
progressi, ciò si dovette, al solito, all’essere stata
l’attenzione degli studiosi distratta dall’osservazione dei
fenomeni e rivolta alla inutile ricerca dei loro arcani significati.
</p>

<p>
Ma la fisica fu concepita specialmente dagli Etruschi
come scienza pratica, come scienza di applicazione. Perciò
furono maestri in quel ramo di questa disciplina che
si denomina meccanica. Le loro mirabili costruzioni di
vòlte, l’uso delle colmate per prosciugare le paludi, i molini
a braccia, ecc. presuppongono numerose nozioni, specialmente
di meccanica.
</p>

<p>
<i>B</i>). <i>Chimica</i>. — Lo stesso è a dire della chimica:
tutto il complesso delle notizie che noi possediamo sulla
vita etrusca, sulla direzione delle loro conquiste, sulla loro
<span class="pagenum" id="Page_13">[13]</span>
attività industriale, c’impone il convincimento che essi
dominassero la chimica non meno profondamente degli
Egizi.
</p>

<p>
<i>C</i>). <i>Medicina</i>. — La medicina etrusca (come quella
caldaica) fu traviata da pregiudizi mistico-religiosi. Essa
era considerata come arte sacra concessa all’uomo per rivelazione,
e perciò affidata ai soli sacerdoti. Tuttavia gli
Etruschi riuscirono a conoscere, la virtù curativa di molte
piante, e seppero estrarne i farmaci; conobbero la virtù
di molte acque. E la stessa arte degli arùspici, sacerdoti
incaricati di ricercare nelle viscere degli animali i segni,
onde preveder l’avvenire, fu, per gli Etruschi, un ottimo
mezzo, con cui acquistare indirettamente cognizioni anatomiche
sul corpo umano. La stessa arte etrusca rivela nelle
sue rappresentazioni questa conoscenza realistica del corpo
degli animali.
</p>

<div class="chapter">
<p>
<span class="pagenum" id="Page_14">[14]</span>
</p>

<h2 id="scgrecia">LA SCIENZA NELLA GRECIA CLASSICA ED ELLENISTICA</h2>
</div>

<p>
6. <b>Le origini: gli Ionici (sec. VII-primi del sec. V
a. C.).</b> — Mentre la civiltà etrusca irrompeva nel mondo
romano (secc. <span class="smcap lowercase">VIII-VI</span> a. C.), nasceva la prima scienza greca.
</p>

<p>
Nasceva, non già nella Grecia peninsulare, ma nelle
contrade del mondo ellenico più vicine alle influenze orientali,
fra i Greci delle colonie d’Asia Minore, la parte del
mondo greco allora più evoluta, economicamente e culturalmente.
Ma la differenza tra la scienza orientale e
la scienza degli scienziati-filosofi greci di questo tempo
consiste in ciò: la prima ha caratteri troppo empirici e,
insieme, troppo superstiziosi; raccoglie osservazioni, abbondanti,
ma slegate, e se ne serve per erigervi sopra un mondo
di misticismi e di superstizioni; la scienza greca, invece,
si affretta a ricavare dai fenomeni osservati, e per
via del ragionamento, una concezione della vita e del
mondo, affatto indipendente dalle antiche rivelazioni religiose.
Ciò che manca a questa scienza, e la fa, talora,
precipitare nella vana imaginazione, è l’abito, lo scrupolo
di provare e riprovare le leggi che essa formula, le sue
ipotesi. Essa però, molte volte, ha coscienza che di ipotesi
provvisorie veramente si tratta, non di sicure dottrine
scientifiche.
</p>

<p>
Gli scienziati-filosofi dei secoli <span class="smcap lowercase">VII</span> e <span class="smcap lowercase">VI</span> e dei primi
lustri del sec. <span class="smcap lowercase">V</span> a C. sono <i>Talete di Mileto, Anassimandro
di Mileto, Anassimene di Mileto, Eraclito di Efeso,
<span class="pagenum" id="Page_15">[15]</span>
Pitagora di Samo, Senofane di Colofone, Parmenide di
Elea</i>:<a class="tag" id="tag12" href="#note12">[12]</a> tutti, come si vede, salvo uno (Parmenide) originari
delle colonie greco-asiatiche.
</p>

<p>
<i>A</i>). <i>La scuola ionica.</i> — <i>Talete</i> (secc. <span class="smcap lowercase">VII-VI</span> a. C.)
fu matematico e astronomo. Gli antichi lo celebravano per
aver egli predetto un’eclissi totale di sole (probabilmente
quella del 19 maggio 557 a. C.).<a class="tag" id="tag13" href="#note13">[13]</a> Ma tale predizione, noi
sappiamo, non era punto una novità presso gli Orientali
(cfr. § 3). Che il mondo degli astri si reggesse secondo
leggi immutabili era un luogo comune della scienza egizia
e caldea, e Talete, educato a questa scuola, non fece
che ripeterlo tra Greci. Riuscì anche (ci raccontano gli
antichi) a misurare l’altezza degli oggetti inaccessibili,
paragonandone l’ombra con quella di un altro oggetto piccolo,
accessibile e misurabile, ossia osservando che la lunghezza
dell’ombra dell’uno sta alla lunghezza dell’ombra
dell’altro come l’altezza del primo, all’altezza del secondo.<a class="tag" id="tag14" href="#note14">[14]</a>
Conobbe le proprietà elettriche dell’ambra, che, stropicciata,
attrae i corpi leggeri, e quelle magnetiche della calamita.
Ma tutte queste sono osservazioni slegate.
</p>

<p>
Più importante è la parte che Talete ebbe in un altro
ordine di problemi.
</p>

<p>
Quale l’origine del mondo? Quale l’origine della vita?
Ecco le due domande che si poneva (e a cui rispondeva)
il racconto (il mito) religioso del tempo. Talete vi risponde,
prescindendo completamente da questo. Risponde che l’elemento
originario e fondamentale del mondo e della vita
è l’acqua: l’acqua, che nutrisce le piante e gli animali,
che sviluppa calore, che compone i semi vegetali e animali.
Il mondo, dunque, sarebbe nato dall’acqua, ossia
tutti gli elementi della vita si sarebbero svolti da una
<span class="pagenum" id="Page_16">[16]</span>
fase primitiva in cui tutto era acqua. Si trattava di una
ipotesi fondata sur un’osservazione superficiale e non suffragata
di prove.<a class="tag" id="tag15" href="#note15">[15]</a> Ma cotale ipotesi si sforzava di assegnare
all’origine del mondo un processo naturale, differente
da quello inculcato dalla religione del tempo, e,
sebbene per caso, essa coincideva con una delle dottrine
scientifiche, oggi più diffuse sulla origine della vita.
</p>

<p>
<i>Anassimandro</i> sostituisce all’acqua qualcosa di meno
materiale: un che d’«<i>indefinito</i>», di «<i>indistinto</i>», da cui
sarebbero derivati la <i>terra</i> (al centro dell’universo), l’<i>acqua</i>
e l’<i>aria</i> (quest’ultima in una cerchia più esterna rispetto
all’acqua), e poi il <i>fuoco</i>, là dove brillano le stelle.
Sono questi i quattro elementi, che saranno ritenuti semplici
e primordiali sino alle scoperte della chimica moderna.
Siamo, anche questa volta, di fronte a una spiegazione
ipotetica dell’origine del mondo, suscitata da osservazioni
frettolose della realtà, non cimentate ad alcuna prova.
Ma anche questa spiegazione è indipendente da quella
degli antichi miti religiosi, e vuol ritrovare la ragione
del mondo nel mondo medesimo, non fuori di esso.
</p>

<p>
Anassimandro si propose anche il problema della origine
dell’uomo. Egli immagina che l’uomo sia nato in un
periodo in cui il nostro pianeta non era completamente
<span class="pagenum" id="Page_17">[17]</span>
solidificato, e giaceva ancora in uno stato semiliquido. La
specie umana sarebbe perciò stata in origine una specie
acquatica, i cui germi avrebbero dapprima galleggiato sull’acqua,
e poi si sarebbero dischiusi sulla terra. Più tardi,
nelle nuove condizioni, di vita, essi avrebbero assunto vera
forma umana.
</p>

<p>
V’è in questa concezione taluno degli elementi della
moderna teoria del trasformismo, o evoluzionismo, vegetale
e animale (cfr. § 40 <i>A</i>): in primo, quello dell’adattamento
della specie alle condizioni dell’ambiente e la sua conseguente
trasformazione. Ma non v’è il concetto fondamentale
di quella dottrina: la derivazione delle forme, vegetali
o animali, superiori dalle inferiori. D’altra parte,
Anassimandro si propose solo il problema dell’origine
dell’uomo, non quello, in genere, della origine delle varie
specie animali e vegetali. Ond’è che, se a proposito di
Anassimandro, di trasformismo volesse parlarsi, dovrebbe
dirsi più propriamente che non è la sua teorica sull’origine
dell’uomo, ma è la sua teoria cosmica dell’<i>indistinto</i>
(donde sarebbero derivati i <i>distinti</i> elementi del mondo)
quella che precorre la teoria dell’<i>evoluzione</i>, almeno secondo
la formuleranno il filosofo inglese Erberto Spencer
e l’italiano Roberto Ardigò nella seconda metà del
sec. <span class="smcap lowercase">XIX</span>.
</p>

<p>
Anassimandro ebbe anche delle vedute originali in
astronomia. Per lui la Terra ha forma di disco circolare
piatto; ma può reggersi nello spazio perchè egualmente
distante da tutti gli altri punti; onde non v’è ragione
che abbia ad accostarsi ad alcuno di essi. Può leggersi
qui un’anticipazione, sia pur grossolana, della gravitazione
universale?
</p>

<p>
<i>Anassimene</i> (588-524?), più giovane di Talete e di
Anassimandro, torna a Talete, e pensa che principio delle
cose sia uno solo degli elementi della materia. Non però
l’acqua, ma l’<i>aria</i>, che si stende all’infinito, e sarebbe,
nella sua essenza, qualcosa di identico all’anima umana.
<span class="pagenum" id="Page_18">[18]</span>
Da essa, per via di condensazione e di rarefazione, ossia,
attraverso modi diversi di aggregazione delle varie particelle,
avrebbero avuto origine tutte le sostanze nei loro
varii stati, solido, liquido, aeriforme. Egli stesso si propose,
in modo più preciso, il problema dell’origine della
vita organica, ossia delle piante e degli animali, e per
primo formulò l’idea che tanta fortuna avrà talora, più
tardi, e che anche oggi, sotto certe condizioni, la scienza
torna ad ammettere: l’idea della <i>generazione spontanea</i>
(ossia non da germi preesistenti) delle piante e degli
animali, sotto l’influenza che il calore solare avrebbe esercitata
sul primitivo fango terrestre.<a class="tag" id="tag16" href="#note16">[16]</a>
</p>

<p>
Per <i>Eraclito di Efeso</i> (vissuto intorno al 500 a. C.),
principio universale è, non più l’aria o l’acqua, ma il terzo
elemento, il <i>fuoco</i>, ossia il calore, che determina lo sviluppo
della vita dell’universo. Ma questa è la parte meno
interessante della sua dottrina. Il concetto più geniale è
quest’altro: che tutte le cose della natura non giacciono
in una condizione di stabilità, ma ondeggiano in un fluttuare
perenne. <i>Nulla sta, ma tutto si muove e trapassa eternamente
in forme diverse.</i> È questo, il principio cardinale
della citata, moderna dottrina della evoluzione!
</p>

<p>
I quattro filosofi-scienziati, che abbiamo sopra ricordati,
questi quattro primi «fisici» greci, come li denominò
taluno degli antichi, appartengono tutti a un comune ambiente
di coltura. Come accennammo, essi sono discepoli
<span class="pagenum" id="Page_19">[19]</span>
di quella scienza detta <i>ionica</i>, fiorita presso un gruppo di
colonie greche sulle rive dell’Asia Minore, e fondate specialmente
da quegli Elleni che si dissero di stirpe ionica, e
che dal loro nome chiamarono <i>Ionia</i> tutto il Paese occupato.
</p>

<p>
Presso questi pensatori noi non troviamo una distinta
separazione di studii scientifici; essi sono un po’ di tutto:
matematici, astronomi, chimici, fisici, botanici ecc. Non
troviamo, neanche, dietro le loro speculazioni, un rigoroso
procedere scientifico. Pure v’ha, di certo, nell’opera
loro, non solo, come siamo andati rilevando, lo sforzo di
affrancare il concetto del mondo, della sua esistenza, delle
sue leggi, da qualsiasi ingerenza della divinità, ma altresì
l’affermazione di talune intuizioni scientifiche, fondate sull’osservazione — per
quanto scarsa e superficiale —, che
rimarranno per secoli al fondo della scienza umana.
</p>

<p>
La più tenace fra essi è la dottrina dei quattro elementi
semplici (<i>acqua, aria, fuoco, terra</i>), da uno o più
dei quali, e dalle cui combinazioni e trasformazioni sarebbe
nato l’universo, si sarebbe generata la vita. Questa
dottrina, attraverso variazioni e oscillazioni, permane, come
radicata, da Talete ad Eraclito. Ed essa travalicherà la
scienza greca, e persisterà sino al fondatore della chimica
moderna: il Lavoisier (cfr. §§ 31 <i>B</i>).
</p>

<p>
<i>B</i>). <i>Pitagora.</i> — Maggiore importanza dei precedenti
ha <i>Pitagora di Samo</i> (seconda metà del sec. <span class="smcap lowercase">VI</span>), nato
anch’egli e vissuto, nei suoi giovani anni, in patria, ma
che più tardi si recò nella Magna Grecia, e quivi, a Crotone,
fondò una scuola, che, tramandata per molte generazioni,
doveva essere una delle più gloriose dell’antichità e
congiungere la coltura greco-orientale con quella dell’Occidente
colonizzato dai Greci. Pitagora imprende a coltivare
quella disciplina, che più scarsamente i filosofi ionici
avevano studiata: la matematica, e che, per avere, meno
delle altre, bisogno di esperienze e di strumenti scientifici,
poteva più rapidamente e più sicuramente progredire.
Pitagora è il ritrovatore di molte leggi matematiche,
<span class="pagenum" id="Page_20">[20]</span>
riguardanti i numeri e le proporzioni; <i>è, anzi, il creatore della
aritmetica e della geometria greca</i>. Egli distinse i numeri
pari dai dispari, e ne dedusse parecchi teoremi: 1) <i>le successive
addizioni di numeri dispari danno, come resultato,
i quadrati delle serie pari e dispari</i>;<a class="tag" id="tag17" href="#note17">[17]</a> 2) <i>la somma di numeri
pari dà, come resultato, cifre che sono il prodotto di
numeri successivi diversi solo di un’unità</i>.<a class="tag" id="tag18" href="#note18">[18]</a> In geometria, risolse
il famoso «<i>teorema di Pitagora</i>»: «<i>in un triangolo
rettangolo il quadrato della ipotenusa</i> (il lato opposto all’angolo
retto) <i>è equivalente alla somma dei quadrati degli altri
due lati</i> (<i>cateti</i>)», e quest’altro: «<i>Trasformare un poligono
nel quadrato equivalente</i>».<a class="tag" id="tag19" href="#note19">[19]</a>
</p>

<p>
Pitagora fu astronomo, non meno grande che matematico.
Primo insegnò che la terra è di forma sferica,
affermando così una delle fondamentali dottrine moderne
e dominando, come vedremo, tutta l’astronomia antica.
Egli ignora il movimento di rotazione terrestre, ma assegna
alla terra un movimento di rivoluzione, non però
intorno al sole, bensì intorno a un <i>fuoco</i> centrale, collocato
nel mezzo dell’universo, che illuminerebbe anche il
sole. Questo movimento di rivoluzione si compirebbe in
24 ore da ovest a est e, con la Terra, girerebbero, in una
stessa sfera, i pianeti, il sole, la luna.
</p>

<p>
Pitagora fu anche fisico, e ci tramandò le prime leggi
dell’acustica. In base ad esperienze sopra i suoni, resi da
un bicchiere, più o meno pieno d’acqua, egli determinò
quali lunghezze deve avere una corda perchè sia capace
di rendere le differenti note della scala inimicale, e con
quali pesi debba tendersi una corda perchè, a parità di
lunghezza, renda ugualmente i suoni di codeste note.
</p>

<p>
<span class="pagenum" id="Page_21">[21]</span>
</p>

<p>
Egli giungeva così al concetto, scientificamente esatto,
che il suono è prodotto dalle vibrazioni, determinate
nella massa dell’aria, dall’urto dei corpi sonori, e che la
varietà dei suoni dipende dalla varietà delle onde sonore
e dalla massa del corpo vibrante.
</p>

<p>
Studî analoghi egli fece anche sui suoni resi dai tubi,
e dimostrò l’analogia, che esiste, fra questi suoni e quelli
emessi da corde vibranti.
</p>

<p>
Ci troviamo, dunque, con Pitagora di fronte a una
scuola di scienza sperimentale. Egli stesso affermava che
nell’universo esiste un ordine, un’armonia costante, e che
«i numeri sono i principii di tutte le cose», ossia che
<i>tutto è retto da leggi immutabili e che in ogni fenomeno esiste
una regolarità, una legge, che può esprimersi mediante numeri
o rapporti fissi delle grandezze che vi figurano</i>.
</p>

<p>
<i>C</i>). <i>La scuola eleatica.</i> — Altri studiosi greci, venuti,
nel <span class="smcap lowercase">VI</span> sec. a. C., dalle colonie greco-asiatiche dell’Asia
Minore in Italia, nella Magna Grecia, ma non già
nell’ambiente dove fiorivano Pitagora e i Pitagorici, sibbene
assai lungi da loro, in Elea (la <i>Velia</i> romana), sulla
costa tirrenica, fondarono una <i>scuola</i>, che si disse <i>eleatica</i>,
e che ha grande importanza per le origini della scienza.
Di <i>Senofane di Colofone</i> (560-460 a. C.), del quale è nota
la critica acerba alla religione antropomorfica greca, e la
credenza in un Dio, spirituale ed eterno, che farebbe tutt’uno
col mondo (<i>panteismo</i>), si ricordano altresì gl’inizi di quella
critica della umana conoscenza, che dovrà affaticare tanta
parte della filosofia e della scienza moderna. Egli sosteneva
che le <i>nostre conoscenze sono limitate, relative, soggettive</i>,
e che la realtà vera noi non siamo mai in grado
di conoscerla. Ma, come scienziato, Senofane si ricollega a
Talete, ad Anassimandro, ad Anassimene. A Talete, in
quanto pensa che gli avanzi fossili di animali, che primo
riconobbe, comprovano che l’acqua, il mare, è l’elemento
da cui uscì la terra e la vita; ad Anassimandro, in quanto
anch’egli ribadisce il concetto che l’uomo derivi dal pesce
<span class="pagenum" id="Page_22">[22]</span>
e che la sua prima apparizione si collochi nello stadio originario,
tra fluido, e solido, del nostro pianeta; ad Anassimene,
in quanto egli torna ad ammettere la <i>generazione spontanea</i>:
il sole, riscaldando la terra, ne avrebbe fatto produrre
piante e animali.
</p>

<p>
Opinioni analoghe seguì e sviluppò il suo discepolo
<i>Parmenide di Elea</i>. Ma questi poneva altresì un’altra teoria,
base della chimica moderna: <i>che cioè la materia è perenne,
indistruttibile, e non avrebbe potuto originarsi se essa non
fosse mai esistita, come non può mai svanire</i>. La scienza
moderna, formulerà la identica legge allorchè sentenzierà:
«<i>Nulla si perde e nulla si crea!</i>»
</p>

<hr class="tbs">

<p>
7. <b>Dalle guerre persiane alla fine del V secolo a. C.</b> — Nell’età
delle Guerre persiane, ossia nei primi decenni
del <span class="smcap lowercase">V</span> sec. a. C., e nell’età successiva, che suol dirsi di
Pericle — dal massimo uomo politico ateniese che domina
la scena della vita greca —, e che si stende all’incirca
fino all’ultimo quarto dello stesso secolo, il centro della
coltura greca si sposta man mano dall’Asia Minore e dalla
Magna Grecia alla Grecia peninsulare e insulare. L’invasione
e la devastazione persiana, in Ionia, hanno provocato
la decadenza di queste città e la fuga della parte
più agiata e più eletta dei loro abitanti. Le persecuzioni
delle democrazie greche della Magna Grecia contro i Pitagorici,
che quivi si erano organizzati in partito politico
aristocratico, ne ha provocato l’esilio e la dispersione.
Intanto Atene è divenuta il cervello, politico ed economico,
del mondo greco, e quivi perciò convengono pitagorici,
ionici, eleatici a professarvi e a diffondervi le loro
dottrine.
</p>

<p>
<i>A</i>). <i>Astronomia e matematica.</i> — Le scuole astronomiche
e matematiche, fondate da Pitagora e da Talete,
continuano, nella prima metà del secolo, a fiorire in Italia
(Magna Grecia) e nella Ionia. Un discepolo di Pitagora — <i>Filolao</i> — vissuto
all’incirca un secolo dopo il Maestro
<span class="pagenum" id="Page_23">[23]</span>
(metà del sec. <span class="smcap lowercase">V</span> a. C.), concepisce per la prima volta, sebbene
in modo assai confuso, <i>il movimento di rotazione della
Terra intorno al proprio asse</i>. Non a torto quindi il sommo
Copernico (sec. <span class="smcap lowercase">XVI</span>), nella sua opera classica <i>Le rivoluzioni
delle sfere celesti</i>, lo considererà come uno dei suoi
precursori. Da Filolao l’idea della rotazione della Terra
passò agli altri pitagorici del sec. <span class="smcap lowercase">VI</span> (<i>Iceta, Eraclito,
Eefanto</i>).
</p>

<p>
Ma sia questo come l’altro fondamentale concetto dell’astronomia
pitagorica della sfericità della Terra, e del suo
movimento di rivoluzione, non travalicano la coltura greca
dell’Occidente. Altrove la Terra è sempre concepita come
un disco piatto, tenuto in sospeso dall’aria. Ma <i>Anassagora
di Clazomene</i> (metà del sec. <span class="smcap lowercase">V</span>), che soggiornerà e professerà
lungamente in Atene,<a class="tag" id="tag20" href="#note20">[20]</a> insegnerà che il sole è una
massa incandescente più grande del Peloponneso, e che
la luna riceve luce dal sole, e ha anch’essa, come la Terra,
e monti e valli... Un suo contemporaneo, di lui poco
più giovane, un dimenticato discepolo di Talete e sommo
matematico — <i>Enopide di Chio</i> (intorno al 460 a. C.) — calcola
l’anno solare in 365 giorni, 8 ore e 57 minuti,<a class="tag" id="tag21" href="#note21">[21]</a> e
compila un calendario relativo. Con maggior precisione
l’ateniese <i>Metone</i> calcolerà, nel 432 a. C., che 19 anni solari
sono eguali a 235 mesi lunari, commettendo il solo errore
di appena mezz’ora (30<sup>m</sup>, 9<sup>s</sup>).
</p>

<p>
Questi progressi in astronomia dipendono dai progressi
delle matematiche greche. Matematici sono infatti, <i>Enopide</i>
e <i>Metone</i>. E il discepolo di Enopide — <i>Ippocrate di Chio</i>
(fiorito intorno al 450 a. C.), che professò l’insegnamento
in Atene —, oltre ad occuparsi di parecchi problemi matematici,
tra cui della famosa <i>quadratura del circolo</i>, dettò
il primo libro scolastico di geometria: <i>Elementi di geometria</i>.
<span class="pagenum" id="Page_24">[24]</span>
In esso egli introdusse per primo l’uso di indicare con lettere
dell’alfabeto i punti principali delle figure a fine di
agevolare le dimostrazioni, e in ogni sua parte si rivelò
uno dei più grandi geometri dell’antichità.
</p>

<p>
<i>B</i>). <i>Medicina.</i> — Fuori di Atene fiorisce rigogliosa
la scienza medica. Essa aveva avuto origine nei templi
sacri al dio della Salute, <i>Esculapio</i>. Intorno a questi templi,
come intorno a cliniche popolose, sorsero numerose scuole
mediche, con carattere decisamente scientifico.
</p>

<p>
Le più importanti furono quelle di Crotone (nella Magna
Grecia) e di Cnido (in Asia Minore) e di Cos (una
delle Sporadi meridionali), dove appunto erano due famosi
templi sacri ad Esculapio. In queste scuole si impartivano
lezioni scientifiche, e si facevano studii clinici e pratiche
chirurgiche; da esse uscirono medici famosi, i quali, alla
Corte dei re di Persia, presero il posto dei medici caldei ed
egiziani; da esse provenne una notevole letteratura scientifica
medica. In questa letteratura è scomparso il concetto
primitivo che le malattie si debbano a cause soprannaturali,
e che, per guarirle, occorra invocare e placare gli dèi.
I nuovi scienziati pensano che «ogni malattia ha una
causa naturale, e senza causa naturale nulla può accadere»
(Ippocrate).
</p>

<p>
Alla metà del sec. <span class="smcap lowercase">V</span>, il medico <i>Alcmeone di Crotone</i>,
un pitagorico, insegnava che il cervello è la sede dell’umano
pensiero: scoperta, che doveva superare infinite
difficoltà prima di diventare di dominio comune. Nella
scuola di Cnido la medicina era profondamente specializzata:
essa ammetteva innumeri malattie e, per ciascuna,
uno specifico. Ma il principe dei medici e della
scienza medica del tempo è <i>Ippocrate di Cos</i> (460-380 circa
a. C.), da non confondere col matematico suo omonimo,
uno, appunto, dei più grandi maestri la cui scienza dominerà
tutto l’evo antico.
</p>

<p>
Ippocrate si oppone alla scuola di Cnido, in quanto
egli è sopra tutto un’igienista. Per lui la sanità si fonda
<span class="pagenum" id="Page_25">[25]</span>
sulla equilibrata mescolanza dei quattro umori contenuti
nel corpo umano: <i>bile gialla, bile nera, sangue, pituita</i>.
La malattia è una perturbazione di questa combinazione,
e la scienza medica può solo aiutare, non creare, il processo
naturale, tendente a ristabilirne l’equilibrio. Onde, assai
più importante del curare i mali, è prevenirli con norme
igieniche.
</p>

<p>
Ad Ippocrate si attribuiscono numerosissime opere:
ben 53 volumi; ma i più di questi appartengono, non al
maestro, ma alla sua scuola, e risalgono alla seconda metà
del sec. <span class="smcap lowercase">V</span> a. C.
</p>

<p>
Pur troppo, i pregiudizi religiosi non permettevano
ancora il sezionamento del cadavere, e, quindi, impedivano
i progressi dell’anatomia, base della scienza medica. Però
si facevano notevoli operazioni chirurgiche, ma non amputazioni,
ignorandosi il modo di legare le arterie e di
arrestare le grandi emorragie.
</p>

<p>
<i>C</i>). <i>Fisico-chimica; scienze naturali.</i> — Frattanto
proseguiva in Grecia l’attivo speculare di filosofi e
di scienziati sui problemi, che primi gli ionici avevano
posti, a fine di giungere a una spiegazione dell’origine,
della formazione, delle trasformazioni, dell’universo.
</p>

<p>
<i>Empedocle di Agrigento</i> — un greco di Sicilia — (484-??
a. C.), da un lato approfondisce le dottrine di Parmenide
sulla indistruttibilità della materia; dall’altro, ripiglia
quelle di Anassimandro sui quattro elementi primordiali:
acqua, aria, terra, fuoco. Ma per lui (ecco la
novità che lo distingue dai Ionici!) i quattro elementi
sarebbero originari e intrasformabili, irreducibili dall’uno
all’altro, e mossi, non già da una forza loro interiore, ma
da agenti esterni: un fluido positivo e uno negativo,
l’<i>amore</i> e l’<i>odio</i>. Attraendosi o respingendosi, determinerebbero
la formazione della materia. Questa, la sua teoria
della natura.
</p>

<p>
Empedocle stesso tornò a proporsi il problema della
vita organica. Anch’egli, come Anassimene, è un credente
<span class="pagenum" id="Page_26">[26]</span>
nella generazione spontanea. Ma egli non imagina che le
forme superiori siano nate contemporaneamente alle inferiori;
le piante, insieme con gli animali. Secondo Empedocle,
nacquero prima le piante; poi, dal terreno, alcune parti
degli animali, le quali, attratte dall’<i>Amore</i>, che domina
il mondo, si organarono fra loro. <i>Di tali organismi sopravvissero
quelli adatti alla vita; scomparvero quelli inadatti.</i>
Eccoci dunque, in presenza della teorica della «sopravvivenza
dei più adulti», ch’è uno dei concetti fondamentali
dell’evoluzionismo nella forma, che assumerà nelle opere di
Carlo Darwin, nel sec. <span class="smcap lowercase">XIX</span> (cfr. § 40 <i>A</i>).
</p>

<p>
Empedocle stesso fu autore di una teorica fisica — di
una <i>dottrina della visione</i> —, che persisterà attraverso la
scienza greca fino all’età moderna: che, cioè, noi vediamo
perchè il nostro occhio lancia dei raggi visivi a percepire
l’imagine degli oggetti.
</p>

<p>
<i>D</i>). <i>Democrito di Abdera</i> (460-370). — Ma eccoci
venuti faccia a faccia col più grande scienziato greco, con
cui si chiude il <span class="smcap lowercase">V</span> sec. a. C.: <i>Democrito di Abdera</i> (in
Tracia) (460-370 circa). Democrito si occupò di tutte le
scienze: matematica, astronomia, medicina, fisica ecc., e
fu, con Aristotele (cfr. § 8 <i>C</i>), il massimo, forse, fra gli
scienziati dell’antichità greca, ossia di tutta l’antichità.
</p>

<p>
La parte più notevole delle sue dottrine è quella che
oggi diremmo fisico-chimica. Per Democrito, non esistono
gli elementi semplici, primordiali, di genere diverso, o (secondo
affermava Empedocle) irreducibili fra loro, che esistevano
pei primi pensatori greci; per lui, non v’ha che
un’unica materia e lo spazio vuoto. Questa materia — <i>la
materia</i> — è formata di <i>atomi</i>, particelle estremamente
piccole, qualitativamente identiche, ma diverse per forma,
misura, peso. Gli atomi precipitano nello spazio vuoto, ma
con rapidità diversa, come diverso è il loro peso, e si raggruppano
dando luogo ai vari corpi. Il peso e la durezza
dei corpi sono determinati dalla varia grandezza e dal vario
addensamento degli atomi; il colore e il gusto sono dati
<span class="pagenum" id="Page_27">[27]</span>
dalla diversa impressione che, gli atomi, a seconda la
grandezza e la forma, esercitano sui nostri sensi. Anche
l’anima umana è formata di atomi, il cui movimento genera
il pensiero.
</p>

<p>
V’ha, quindi, secondo Democrito, una continuità perfetta
tra il mondo fisico e il mondo spirituale. Un atomo, urtato
da un altro, aquista una certa oscillazione che comunica
a tutti gli atomi vicini. Così, ad esempio, un oggetto
sonoro comunica il suo moto all’aria, e dall’aria giunge
all’orecchio, ove produce una vibrazione atomica. Questa
vibrazione, comunicandosi agli atomi dell’anima, determina
le sensazioni, che persistono anche quando il primo stimolo
è venuto meno.
</p>

<p>
Così <i>i moti e i fenomeni della vita materiale e spirituale
avvengono tutti per attività propria ed esclusiva della
materia</i>. Democrito è, quindi, il fondatore del materialismo
filosofico, che non contrappone spirito a materia, ma li
considera come un’entità unica, e concepisce la materia
non già inerte, ma come animata da una energia interiore,
e l’energia (lo spirito), come formata dagli stessi elementi
della materia.
</p>

<p>
Com’è evidente, la <i>teoria atomica</i> di Democrito è piena
di una grande originalità. Ma, se ben si guarda, anch’essa
procede per insensibile gradazione dall’altra dei quattro
corpi semplici. Uno degli scienziati ionici, sostentori di quest’ultima,
Anassimene, vedemmo (cfr. § 6 <i>A</i>), avea insegnato
che i corpi sarebbero prodotti dal diverso condensarsi di
un’unica materia semplice — l’aria —, ossia attraverso modi
diversi di aggregazione delle sue particelle. Da questa
concezione alla teoria atomica il passo è breve, e le due
scuole, che si contenderanno accanitamente il dominio della
fisica e della chimica — quella degli elementi semplici, irreduttibili
fra loro, e quella atomica che concepisce la
materia come tutta formata di infinitesimi elementi fra loro
omogenei — sarebbero (come tante volte è avvenuto nella
storia della scienza) l’una una filiazione dell’altra.
</p>

<p>
<span class="pagenum" id="Page_28">[28]</span>
</p>

<p>
Come che sia di ciò, la dottrina atomica di Democrito
rimase solitaria nel mondo antico. Dalla oscurità e dal
silenzio la trarranno, a larghissimi intervalli di tempo, Epicuro,
in Grecia, Lucrezio, in Roma. Ma la scienza chimica
moderna, dal Rinascimento a oggi, non sarà che una
lotta per il trionfo della dottrina democritèa, e questa è
oggi finalmente riuscita a provare la sua sostanziale verità.
</p>

<p>
Fu Democrito, oltre che un filosofo della fisico-chimica,
uno «studioso della natura», «che ne investigò tutti i dominii»,
uno scienziato, che ci lasciò scritti di vera e propria
chimica, nonchè di zoologia e di botanica, secondo precisamente
ci diranno gli antichi alchimisti? È possibilissimo;
ma nulla, pur troppo, ci è rimasto dell’opera sua. Fu però,
certamente, geometra insigne, nonchè astronomo, e pur
senza telescopio o spettroscopio, intravide che nello spazio
esistono innumeri sistemi solari, alcuni in formazione, altri
in dissoluzione; alcuni, abitati da esseri viventi, altri, privi
di vita. E in ottica egli fu il fondatore di una <i>teorica della
visione</i>, che nell’antichità si contrappose all’altra, assolutamente
errata, di Empedocle (§ 7 <i>C</i>) e poi ripresa dal
Platonici. Per Democrito, noi vedremmo gli oggetti, non
perchè l’occhio emani raggi visivi, ma perchè delle particelle
degli oggetti sono proiettate sulla nostra pupilla.
</p>

<hr class="tbs">

<p>
8. <b>La scienza nel IV secolo a C.:</b> <i>A</i>). <i>Platone</i>
(429-348). — La biografia del sommo <i>Platone</i>, uno dei
pensatori, che più vasta influenza eserciteranno sul pensiero
antico e moderno, sta a cavaliere fra il <span class="smcap lowercase">V</span> e il <span class="smcap lowercase">IV</span> secolo
a. C., in un’età nella quale, se, in conseguenza della catastrofe
della <i>Guerra del Peloponneso</i> (431-404 a. C.), la potenza
politica ed economica di Atene declina, la città conserva
sempre l’antica superiorità intellettuale e culturale.
Ma l’insegnamento di Platone appartiene alla prima metà
del <span class="smcap lowercase">IV</span> sec. a. C., ossia al periodo successivo alla morte del
maestro di lui, Socrate (399), e al ritorno di Platone dai
suoi numerosi viaggi, forse in Egitto, certo nella Magna
<span class="pagenum" id="Page_29">[29]</span>
Grecia, dove fiorivano ancora i Pitagorici. La sua scuola
ebbe sede in Atene, nei giardini di Academo, e da ciò
essa prese il nome antonomastico di <i>Academia</i>.
</p>

<p>
Il contributo di Platone alle scienze vere e proprie è
(con un’unica eccezione, la matematica) quasi nullo. A
ciò lo conduceva fatalmente la sua filosofia. Per essa, la
verità, la realtà non risiedono nel mondo sensibile, ma
in un mondo ultrasensibile, il mondo delle forme astrattive — delle
<i>idee</i>, come Platone le denomina —, ossia delle
forme perfette, degli schemi ideali, di cui ogni oggetto terreno
non è che una cattiva copia. Il mondo dei fenomeni
sensibili non era quindi degno della sua attenzione, e Platone
non si piegò ad occuparsene che negli ultimi anni, sotto
l’influenza dei Pitagorici. La sua concezione del mondo è
infatti esposta nel suo tardo dialogo — il <i>Timeo</i> —; ma
anche quivi, sebbene egli mescoli le teorie dei primi ionici
a quelle dei Pitagorici, è ben difficile ritrovare qualcosa di
più di un’imaginazione poetica.
</p>

<p>
Invece la matematica, specie la geometria, è la scienza
delle forme perfette, e perciò Platone la ritenne indispensabile
a chiunque voglia studiare filosofia — la disciplina
a lui principalmente cara —, anzi indispensabile alla
educazione e alla formazione della mente umana.
</p>

<p>
Principale suo merito fu di aver trasformata la logica
dei primi geometri, fondata sulla intuizione, in un metodo
rigoroso, e perciò di avere curato l’esattezza delle definizioni
dei termini geometrici (<i>punto, linea, superficie</i> ecc.),
quali noi più tardi ritroveremo in Euclide (§ 9 <i>D</i>). Altro suo
merito fu di avere introdotto in geometria — o, piuttosto,
di avere severamente e completamente perfezionato — il
<i>metodo analitico</i> delle dimostrazioni geometriche.<a class="tag" id="tag22" href="#note22">[22]</a>
</p>

<p>
<span class="pagenum" id="Page_30">[30]</span>
</p>

<p>
Platone si occupò anche della risoluzione di qualcuno
dei più interessanti problemi geometrici, sui quali indagavano
i suoi contemporanei, e diede vigoroso impulso allo
studio dei corpi solidi, fino allora negletto.
</p>

<p>
L’astronomo vale in Platone assai meno del matematico;
anzi, per lui, l’astronomia aveva valore scientifico
solo in quanto si legava alla geometria.
</p>

<p>
Egli crede ancora che la Terra stia al centro del sistema
solare, e che i corpi celesti ruotino intorno ad essa.
Distingue però i moti dei pianeti Venere e Mercurio da
quelli, più lenti, degli altri pianeti; e riconosce che la luna
splende di luce solare riflessa. Solo, in età tarda, grazie
alle relazioni intellettuali coi Pitagorici, egli finì (secondo
sembra) con l’ammettere la rotazione della Terra e, forse,
altresì, a concepire il dubbio che non questa, ma un qualche
altro corpo celeste più eletto sia collocato al centro
dell’universo.
</p>

<p>
Il contributo di Platone alle scienze fisiche e chimiche
è, dicevamo, nullo. La sua teoria sulla visione è quella di
Empedocle (§ 7 <i>C</i>). Come si vede, dunque, il sommo Platone,
la cui filosofia dominerà e travalicherà i secoli, fu,
nei riguardi delle scienze, salvo in matematica, assai inferiore
a molti suoi contemporanei, sovra tutto al grande
Democrito, assai meno noto di lui, e inferiore, certamente,
al grande filosofo che immediatamente gli segue: Aristotele.
La sua filosofia, anzi, è carica di uno spirito antiscientifico.
Tuttavia, come vedremo, allorchè, in sulla
fine del Medio Evo, le scienze si saranno impantanate,
senza più riuscire a districarsene, nell’aristotelismo, la filosofia
platonica avrà gran parte nelle fortune della loro rinascita
(cfr. § 18).
</p>

<p>
<i>B</i>). <i>Astronomia; medicina.</i> — Nell’età successiva
a Platone, i discepoli di Pitagora e di Democrito giungevano
ai resultati più interessanti in astronomia e in fisica.
</p>

<p>
I Pitagorici continuavano a sviluppare la teoria della
sfericità della terra e a organizzare intorno ad essa tutta
<span class="pagenum" id="Page_31">[31]</span>
la geografia astronomica. Se tra la scienza astronomica
dei Pitagorici il concetto della rotazione della terra era
ormai invalso largamente, <i>Eraclide di Eraclea</i>, discepolo
di Platone, passava ad ammettere che i pianeti Mercurio
e Venere si muovano intorno al sole. Egli faceva, così,
un nuovo passo verso quella concezione moderna del sistema
solare; che noi diciamo <i>eliocentrica</i><a class="tag" id="tag23" href="#note23">[23]</a> o <i>copernicana</i>.
Ma i più rimanevano fermi al sistema, che le apparenze
sembravano inculcare: che, cioè, la Terra sia immota e
che i corpi celesti ruotino intorno ad essa, su sfere concentriche
(ben 27!), pur avendo, ciascuno, un movimento
suo proprio, oltre a una rotazione giornaliera intorno alla
Terra. L’ideatore di questo sistema, che precorre quello tolomaico,
e nel quale la scienza astronomica finirà con adagiarsi
sino al sec. <span class="smcap lowercase">XVI</span>, fu uno dei più grandi matematici
del tempo <i>Eudosso di Cnido</i> (408-355).
</p>

<p>
Nel campo delle scienze naturali, continua a fiorire la
medicina, rigogliosa nelle due scuole, di Cos e di Cnido.
Pur troppo, la scuola di Cos rimase dommaticamente attaccata
alla dottrina del maestro Ippocrate, e l’una e l’altra
continuarono ad astenersi dal sezionamento del cadavere
umano, ossia ad inibirsi le più elementari conoscenze anatomiche.
</p>

<p>
Ma come il sec. <span class="smcap lowercase">V</span> aveva avuto una mente enciclopedica — Democrito —, così
l’uomo che, nella seconda metà
del <span class="smcap lowercase">IV</span> secolo, riassume tutto il pensiero scientifico dell’età
sua è <i>Aristotele</i>.
</p>

<p>
<i>C</i>). <i>Aristotele</i> (384-322). — <i>Aristotele di Stagira</i> (in
Calcidica) era figlio di uno dei medici della Corte del re
di Macedonia, Filippo II, e fu medico egli stesso. Più tardi
ascoltò in Atene le lezioni di Platone e, più tardi ancora,
dopo il 335 a. C., insegnò colà, come il Maestro suo, nella
scuola che egli stesso aperse in città, nel <i>Ginnasio</i><a class="tag" id="tag24" href="#note24">[24]</a> del <i>Liceo</i>.
</p>

<p>
<span class="pagenum" id="Page_32">[32]</span>
</p>

<p>
Aristotele fu, al pari di Platone, filosofo, letterato,
scienziato in ogni genere di scienze; ma, laddove Platone
si dimostrò filosofo più che grande che scienziato, Aristotele
fu tanto grande scienziato quanto grande filosofo.
</p>

<p>
Aristotele può dirsi il primo filosofo realista nella storia
del pensiero umano. Per lui, tutto il sapere deriva dalla
esperienza. Questa, dunque, bisogna interrogare, per via
dell’osservazione, innanzi di formulare delle teorie. Solo più
tardi dai principî generali così stabiliti sarà possibile dedurre
nuove verità.
</p>

<p>
Egli non soggiungeva se occorresse provare sperimentalmente
anche questa seconda serie di verità. Ma i generali
criterii scientifici di Aristotele sono di tal natura, da
autorizzarci a questo completamento del suo pensiero e da
permettere che lo si ritenga (nella teoria, se non nella
pratica) veramente precursore dei metodi della scienza
moderna.
</p>

<p>
Aristotele lasciò scritti d’ogni genere — di zoologia,
anatomia, fisiologia, fisica, astronomia ecc. —, ma certo
egli non fu in tutto egualmente grande. La sua matematica
(specie la geometria) contiene talune delle definizioni
più difficili; in un’opera perduta di meccanica, osò per il
primo applicare la geometria alla fisica. Ma la sua astronomia<a class="tag" id="tag25" href="#note25">[25]</a>
è priva di originalità, e segna un regresso rispetto
alla astronomia dei Pitagorici. Egli ammette la sfericità
della luna, desumendone la dimostrazione dagli aspetti
della luna nelle sue fasi, che sono precisamente gli aspetti
che assumerebbe un corpo sferico di cui una sola metà
sia illuminata. Ma questo concetto e questa dimostrazione
non erano nuovi. Dalla sfericità della luna Aristotele deduce
quella degli altri pianeti, giungendo a una conclusione
esatta attraverso un ragionamento audacissimo,
anzi errato. La sua dimostrazione della sfericità della
Terra, che egli ammette, è fondata su taluni degli stessi
<span class="pagenum" id="Page_33">[33]</span>
argomenti che noi oggi adottiamo. Per contro, egli non
crede alla possibilità del movimento di rivoluzione della
Terra, e al sistema eliocentrico preferisce la teoria delle
sfere di Eudosso, che, d’altra parte, egli complica con
pregiudizi ed errori. Peggio ancora, le stelle sono per lui
corpi animati: concetto che ricavava dalla religione greca.
</p>

<p>
Superiore è la fisica aristotelica.<a class="tag" id="tag26" href="#note26">[26]</a> Essa però non condivide
la teoria atomica di Democrito. Per Aristotele, l’unità
qualitativa della materia è inamissibile: talune materie
sono pesanti; altre, come l’aria e il fuoco, leggere. Aristotele
repugna altresì dal concetto del «vuoto» (in cui, secondo
Democrito, si muoverebbero gli atomi), del quale
l’esperienza non gli porgeva alcun segno. Per lui, il vuoto
non esiste, ed egli inaugura così quella dottrina che «<i>la
natura ha orrore del vuoto</i>», destinata a un’esistenza più
volte secolare. E se ammette che ciò che noi diciamo <i>nascere</i>
e <i>morire</i> siano null’altro che mutamenti di cose esistenti,
determinati dal moto, questo moto non ha, come per Democrito,
pura natura meccanica. Per Aristotele, la materia
è inerte, e il moto, che noi vi sorprendiamo, dipende,
invece, in ultima istanza, dallo Spirito, dalla Volontà suprema
che regge il mondo, e ch’è la vera causa di ogni
fenomeno fisico, mentre le cause meccaniche non sono che
<i>cause parziali</i> o <i>pseudo-cause</i>.
</p>

<p>
Questa sua netta separazione fra materia ed energia,
fra mondo della materia e mondo dello spirito, collocano
Aristotele fra i filosofi e gli scienziati che saranno detti
<i>dualisti</i> di fronte ai <i>monisti</i>, quale Democrito era stato.
</p>

<p>
Tuttavia, nel ritornare alla teoria dei quattro elementi,
Aristotele introduce alcuni concetti originali. Anzitutto,
un nuovo elemento — l’<i>etere</i> —, di cui sarebbe formato il
mondo celeste. In secondo, nella zona terrestre, i quattro
tradizionali elementi sarebbero collocati in una gerarchia
di nobiltà, come per altro anche Anassimandro sembrava
<span class="pagenum" id="Page_34">[34]</span>
imaginarli: al centro, la Terra; alla superficie di questa,
l’acqua; più su, l’aria, e più su ancora, al contatto dell’etere,
il fuoco. Per questo contatto, si trasmetterebbero
alla Terra gl’influssi celesti: in primo, la luce e il calore
solare.
</p>

<p>
Non basta: per Aristotele, se i quattro elementi sono
il sostrato comune di ogni sostanza, essi possono trasformarsi
l’uno nell’altro, in forza dell’azione di quattro <i>qualità</i>:
<i>caldo</i> e <i>freddo, secco</i> e <i>umido. Variando una qualità,
è possibile il passaggio, la trasformazione da uno a un
altro elemento</i>. Le diverse sostanze resulterebbero di quantità
proporzionali dei quattro elementi, combinate variamente
sotto l’influsso delle citate qualità. Tali sono i metalli,
la carne, il sangue, le ossa, il legno. Dalla combinazione
di queste sostanze derivano gli esseri organizzati: le piante
e gli animali.
</p>

<p>
Queste furono le famose teorie aristoteliche sugli elementi,
e sulle loro combinazioni, che domineranno la filosofia
e la scienza umana per oltre un millennio.
</p>

<p>
Ma sin qui non si tratta che di filosofia fisica, nella
quale permane il carattere generale della fisica greca, nel
periodo classico, per cui le ardite teorie generali discendono
da una fugace osservazione di fenomeni naturali, piuttostochè
da una serrata e insistente analisi dei medesimi.
</p>

<p>
Pur troppo, Aristotele, non ostante il suo realismo filosofico,
segue questo stesso metodo pericoloso, anche quando
vuole spiegare singoli fenomeni fisici, ossia ricercarne le loro
<i>cause parziali</i>, ch’è poi l’oggetto che noi oggi assegniamo
in primo luogo alla scienza. Egli toccò tutti i dominii della
fisica che noi oggi consideriamo. In meccanica cercò di
dimostrare la teoria della leva, ed enunciò parecchie leggi
sulla caduta dei gravi, pur troppo, erronee per mancata
esperienza, come questa che «<i>i corpi cadono con velocità
proporzionale al loro peso</i>». Si occupò di acustica (i fenomeni
del suono); di termica (i fenomeni del calore): Aristotele
pare conoscesse la differente conducibilità dei corpi
<span class="pagenum" id="Page_35">[35]</span>
nei riguardi del calore; di ottica: contro Empedocle e Platone,
e d’accordo con Democrito, sostenne che noi vediamo
perchè particelle dei corpi stimolano il nostro occhio. E
anche su parecchi fenomeni meteorologici — ad es., sulla
formazione della rugiada — egli fece osservazioni acute
e veraci.
</p>

<p>
I suoi difetti di sperimentatore non hanno più presa
sulle scienze naturali (zoologia e botanica), nelle quali
l’osservazione diretta e l’induzione sono quasi tutto. Ed
ecco perchè Aristotele è sommo zoologo.
</p>

<p>
I suoi scritti di zoologia (<i>Storia naturale degli animali,
Delle parti degli animali; Della generazione degli animali</i>),
contengono nozioni di anatomia comparata, di fisiologia,
di psicologia animale. In tal modo egli affrontò tutti i
problemi, intorno a cui oggi si affaticano i zoologi moderni.
</p>

<p>
Aristotele menzionò circa 500 specie di mammiferi,
uccelli e pesci; studiò, senza disdegnarle, le specie animali
inferiori; osservò, analizzò, dissecò, gli organi degli animali
e ne investigò le rispettive funzioni, giungendo a
rilievi esatti, anche se la spiegazione, che ne dette, risulta,
talora errata.
</p>

<p>
Egli fu inoltre il primo zoologo classificatore, e, delle
specie animali, ci lasciò una classificazione ben fondata,
ossia fondata, come ogni classificazione dev’essere, su caratteri
essenziali, e che può stare a paro con quella classica
del sec. <span class="smcap lowercase">XVIII</span>, che si intitola a Linneo (33 <i>B</i>), o, anzi, la
supera, in quanto tiene conto delle specie animali inferiori.
Meglio ancora: Aristotele non ammette una separazione
recisa fra le varie specie, ma una continuità progressiva,
concetto che solo tardi entrerà nella scienza moderna, e
precisamente nel sec. <span class="smcap lowercase">XIX</span>.
</p>

<p>
Le opere aristoteliche di botanica sono andate perdute,
ma, per quanto ne sappiamo, come Aristotele è il primo
e solo grande zoologo dell’antichità, così può dirsi il fondatore
della botanica scientifica.
</p>

<p>
Egli ebbe, anche su questo terreno, vedute esatte e
<span class="pagenum" id="Page_36">[36]</span>
geniali: colse l’analogia esistente tra il mondo vegetale e
animale; distinse in molte piante le loro varietà sessuali,
e, sopra tutto, organizzò lo studio, metodico e positivo,
della botanica.
</p>

<p>
Appunto questa è l’opera sua più feconda come scienziato:
di avere, ad ogni occasione, ribadito, e personalmente
praticato, che le scienze della natura possono essere
fondate solo sulla conoscenza dei fatti, e che i fatti
vanno rilevati e accertati accuratamente.
</p>

<p>
Egli seppe così inspirare nei discepoli il metodo dell’osservazione
positiva; e inoltre inculcare la necessità
della divisione del lavoro, la sua organizzazione scientifica,
che tanto fruttificheranno nell’avvenire.
</p>

<hr class="tbs">

<p>
9. <b>La scienza greca nel periodo ellenistico</b> (seconda
metà del sec. <span class="smcap lowercase">IV</span>-sec. <span class="smcap lowercase">I</span> a. Cr.): <i>A). Caratteri generali.</i> — Il
quarto secolo a. C. si chiude con la conquista dell’Oriente,
da parte di Alessandro Magno, cui segue, subito
dopo, la formazione degli Stati così detti <i>ellenistici</i>, fra
cui per civiltà primeggiarono quello dei Tolomei (in Egitto)
e quello — più tardo, ma non meno illustre —, di Pergamo
(nell’Asia minore nord-occidentale).
</p>

<p>
La conoscenza di nuovi Paesi e di nuovi fenomeni naturali;
il più intimo contatto con la scienza degli Orientali;
i nuovi bisogni materiali delle società ellenistiche;
infine, i grandi mezzi, che le Corti dei nuovi monarchi
posero a disposizione della scienza e degli scienziati — valga
per tutti il <i>Museo</i> di Alessandria, che conteneva sale anatomiche,
magnifici gabinetti, biblioteche, un osservatorio
astronomico, un giardino zoologico ecc. — tutto ciò non
potè non guidare a nuovi progressi, che altrimenti sarebbero
stati irragiungibili. Ma la scienza di questo tempo
non differisce da quella precedente per un semplice carattere
quantitativo. Altro suo tratto differenziale è questo:
ch’essa, ora, rimane indifferente ai grandi problemi filosofici,
in cui fin adesso si era talvolta sperduta, e preferisce
<span class="pagenum" id="Page_37">[37]</span>
dedicarsi alla indagine dei fatti e allo studio concreto dei
varii ordini di fenomeni naturali. Questo atteggiamento
più modesto, ma più pratico, paragonabile a quello che
assumerà la scienza nell’età moderna, fu ultima e non piccola
causa dei suoi progressi nel periodo ellenistico.
</p>

<p>
Tuttavia tanto progresso e tanto splendore non illuminano
tutto il periodo alessandrino. Gli ultimi due secoli — il
<span class="smcap lowercase">II</span> e il <span class="smcap lowercase">I</span> a. C. — segnano, in quasi tutti i campi
della scienza, un periodo di decadenza e di stazionarietà.
Ciò si deve sia al cessare di quegli impulsi che la conquista
greca dell’Oriente aveva dati; sia alla decadenza e
ai torbidi interni dell’Egitto tolomaico; sia, infine, al fatto
che le opere dei grandi scienziati del <span class="smcap lowercase">IV-III</span> sec. avevano,
nell’opinione degli uomini, rizzato come dei limiti insuperabili
al pensiero scientifico; onde si cominciò a ripetere
quello che gli altri avevano affermato, piuttostochè sforzarsi
di superarlo e di progredire.
</p>

<p>
<i>B</i>). <i>Geografia astronomica.</i> — Si apre ora un’età
di grandi scoperte geografiche, appunto incoraggiate, e,
talora, ordinate da Alessandro Magno e dai successori. Si
hanno perciò, per la prima volta, notizie precise dell’Asia,
occidentale e centrale, dell’Africa, dell’Europa occidentale.
Ma questa più esatta conoscenza materiale della Terra, dà
un’importanza nuova alla geografia astronomica o matematica.
</p>

<p>
Si cerca anzi tutto di fissare le dimensioni del nostro
pianeta. Il sommo geografo dell’epoca, <i>Dicearco</i>, scolaro
di Aristotele, fondandosi sulla opinione della sfericità della
Terra, cercò misurarne la circonferenza. Pervenne, è vero,
a resultati superiori alla realtà: km. 50&nbsp;000 circa.<a class="tag" id="tag27" href="#note27">[27]</a> Ma il
suo lavoro fu ripreso da <i>Eratostene di Cirene</i> (276-195?)
il quale errò di soli km. 4633 in più del vero, raggiungendo
la cifra di km. 44&nbsp;700.
</p>

<p>
<span class="pagenum" id="Page_38">[38]</span>
</p>

<p>
Il grande matematico <i>Euclide</i> (vissuto intorno al 300),
contemporaneo di Dicearco, introdusse nella geografia
astronomica molti dei concetti che noi ora adottiamo:
<i>circoli massimi, meridiani, poli</i> ecc. Euclide, per altro, non
faceva che raccogliere in un corpo unico dottrine di tutta
una scuola di astronomi — gli <i>Sferici</i> —, che studiavano
appunto questo ramo della geografia astronomica, movendo
dalle teorie matematiche intorno alla sfera.
</p>

<p>
L’opinione, sempre più radicata, della forma sferica della
Terra e l’ampliata esplorazione della vita sulla superfice terrestre
condussero anche a una trattazione scientifica della
varietà fra le stagioni sulle diverse contrade della Terra e
a una corrispondente divisione del nostro pianeta in zone.
</p>

<p>
<i>C</i>). <i>Astronomia.</i> — Ma la conquista dell’Asia esercitò
una grande e diretta influenza sull’astronomia, in
quanto pose la scienza greca in immediato rapporto con
quelle egizia e caldaica.
</p>

<p>
Da queste nuove conoscenze la teoria, fin allora dominante,
che la Terra fosse il centro immobile del mobile
mondo celeste, ricevette un colpo, dal quale stentò assai a
rilevarsi, anche presso i più caldi fautori del sistema <i>geocentrico</i>.<a class="tag" id="tag28" href="#note28">[28]</a>
</p>

<p>
Furono anzi tutto determinate, in modo più esatto, la
grandezza degli astri e la loro distanza dalla Terra, e
<i>Aristarco di Samo</i>, astronomo della scuola alessandrina
della prima metà del sec. <span class="smcap lowercase">III</span> a. C., pervenne al resultato,
fin allora inaudito, che il Sole è assai più grande della
Terra, e che, precisamente, i rispettivi diametri starebbero
come 1 a 6&#x202f;<span class="above">1</span>&#xfeff;&#8260;&#xfeff;<span class="below">3</span>-7&#x202f;<span class="above">1</span>&#xfeff;&#8260;&#xfeff;<span class="below">8</span>, e i volumi, come 1 a 254-368.<a class="tag" id="tag29" href="#note29">[29]</a> Egli
stesso fu il Copernico dell’antichità, l’inobliabile sistematore
della teoria <i>eliocentrica</i> che, molti secoli più tardi,
sarà detta <i>copernicana</i>: che, cioè, la Terra gira sul suo
<span class="pagenum" id="Page_39">[39]</span>
asse e intorno al sole, il quale rimane immobile nel mezzo
del Cielo. Le stelle fisse poi sarebbero così infinitamente
lontane da noi, che tutto il giro di rivoluzione della Terra
starebbe al cielo stellato come il punto del centro alla
periferia di un circolo.
</p>

<p>
Anche allora, come si farà parecchi secoli più tardi,
si gridò all’empietà contro l’audace innovatore, che detronizzava
dal suo seggio la Terra. Pur troppo, la conoscenza
del moto dei pianeti era poco avanzata per ricavarne delle
prove in sostegno del sistema eliocentrico. Onde Aristarco
ebbe contro di sè la maggioranza degli scienziati, e perfino
il più grande matematico e fisico del suo tempo: Archimede
di Siracusa.
</p>

<p>
Ma, dopo Aristarco, il sistema di Eudosso non era più
sostenibile. Fu necessario correggerlo. Lo corresse allora,
verso la fine del <span class="smcap lowercase">III</span> sec., il grande matematico <i>Apollonio
di Perga</i> (in Panfilia) con la sua <i>teoria degli epicicli</i>. Secondo
questa complicata teoria, non i pianeti ruoterebbero
intorno alla Terra, ma si muoverebbe su questa linea soltanto
il punto centrale di un circolo minore (<i>emiciclo</i>),
mentre il pianeta si muoverebbe sulla periferia di questo
stesso circolo.
</p>

<p>
Tale ipotesi fu ingegnosamente perfezionata, nella metà
del <span class="smcap lowercase">II</span> sec. a. C., dal più grande astronomo del periodo
alessandrino, forse dal più grande astronomo greco — <i>Ipparco
di Nicea</i> (in Bitinia) — che però non visse ad Alessandria,
ma a Rodi, ove fondò un osservatorio e dettò la
maggior parte delle sue opere.
</p>

<p>
I principali servizi che egli rese alla astronomia dipesero
in massima parte dall’avere egli applicato a questi studii
un ramo speciale delle matematiche — la <i>trigonometria</i> —,<a class="tag" id="tag30" href="#note30">[30]</a>
riescendo in tal modo a rappresentare assai esattamente
il movimento del sole, della luna, dei pianeti, o, più propriamente,
a costruire tutto quell’ingegnoso «<i>sistema tolomaico</i>»,
<span class="pagenum" id="Page_40">[40]</span>
che rimarrà in vigore fino al sec. <span class="smcap lowercase">XVI</span>, e che
l’astronomo alessandrino Claudio Tolomeo, vissuto tre secoli
dopo, non farà che ripetere fedelmente dal suo predecessore
di cinque secoli innanzi.
</p>

<p>
Con lo stesso metodo trigonometrico Ipparco riuscì a
determinare, più o meno esattamente, le distanze del sole
e della luna dalla Terra, fondandosi sul fenomeno delle
eclissi.
</p>

<p>
Osservatore attentissimo, e sopratutto sistematico confrontatore
delle sue personali osservazioni con quelle più
antiche, a fine di rilevare i cambiamenti astronomici, egli
non solo fece scoperte individuali, ma rettificò e completò
moltissime cognizioni già note. Così redasse un nuovo <i>Catalogo
di stelle</i> (ben 1080 stelle!), di ciascuna delle quali
dette la longitudine e latitudine, e le distribuì, secondo
il loro splendore, in 6 grandezze. Questo <i>Catalogo</i>, che ha
subìto poche variazioni, salvo l’aggiunta di alcune costellazioni
invisibili nei paesi civili del mondo antico, rimase
come un modello di scienza per circa 16 secoli.
</p>

<p>
Questo attento studio del cielo e i confronti con le
osservazioni dei suoi predecessori condussero altresì Ipparco
a parecchie scoperte: per es., alla scoperta della
così detta <i>precessione degli equinozi</i>, che cioè il Sole, nel
suo movimento annuo (eclittica) nella sfera celeste, dopo
la sua partenza dal punto equinoziale, ritorna alla nuova
posizione equinoziale un po’ prima di tornare nella sua
posizione iniziale rispetto alle stelle.<a class="tag" id="tag31" href="#note31">[31]</a> Onde l’<i>anno solare</i>
o <i>tropico</i> (o periodo necessario al sole per tornare alla
sua stessa posizione rispetto ai punti equinoziali celesti)
e l’<i>anno sidereo</i> (periodo necessario al sole per tornare
alla stessa posizione rispetto alle stelle) non coincidono:
il primo è più breve del secondo; quello (l’<i>anno solare</i> o
<i>tropicale</i>) sarebbe di 365 giorni, 5 ore, 55 minuti; questo
<span class="pagenum" id="Page_41">[41]</span>
(l’<i>anno sidereo</i>) supererebbe il primo di 20<sup>m</sup> e 12<sup>s</sup>. Tale
resultato di Ipparco è assai vicino ai valori moderni.<a class="tag" id="tag32" href="#note32">[32]</a>
</p>

<p>
Egualmente Ipparco perfezionò molto la teoria delle
eclissi solari e lunari, che dopo di lui poterono essere
predette con grandissima sicurezza ed esattezza.
</p>

<p>
Ipparco, come la massima parte degli scienziati greci,
subì, pur troppo, la grande sciagura di non poter essere
conosciuto direttamente dai posteri, chè tutte le sue opere,
salvo una insignificante, andarono perdute. Tuttavia ciò
che ne conosciamo indirettamente, specie attraverso gli
scritti di Tolomeo, basta a farci rimpiangere in lui uno
dei più straordinari scienziati dell’antichità, e certo il
massimo fra gli astronomi, come quello che non solo seppe
osservare con sicuro senso critico, ma seppe felicemente
disposare le matematiche all’astronomia. Dopo di lui, per
oltre tre secoli, fino a Tolomeo, la scienza astronomica
greca non procederà di un sol passo.
</p>

<p>
<i>D</i>). <i>Matematica e fisica.</i> — Questi grandi progressi
della geografia astronomica e dell’astronomia furono
possibili, l’abbiamo implicitamente accennato, grazie ai
contemporanei progressi della matematica. La fine del
sec. <span class="smcap lowercase">IV</span> e tutto il sec. <span class="smcap lowercase">III</span> è infatti l’età d’oro delle matematiche.
Alessandria d’Egitto, Pergamo (in Asia Minore),
e non più Atene, sono ora i centri maggiori di questi
studii. La matematica, anzi, domina ora e investe le altre
scienze: prime, l’astronomia e la fisica.
</p>

<p>
Ad Alessandria, intorno al 300 a. C., insegnò <i>Euclide</i>,
e ivi scrisse i suoi <i>Elementi</i>, che per la parte geometrica,
sono rimasti fino ai giorni nostri il testo scolastico più
diffuso e forse più perfetto. Essi ci appaiono mirabili, per
là chiarezza, l’ordine, il metodo. Ma gli <i>Elementi</i> euclidei
comprendevano anche trigonometria<a class="tag" id="tag33" href="#note33">[33]</a> e la così detta <i>teoria
<span class="pagenum" id="Page_42">[42]</span>
dei numeri</i>, che ha per oggetto lo studio astratto delle
proprietà dei numeri.
</p>

<p>
Euclide non fu soltanto matematico; fu anche autore
di una o due operette (oggi sperdute) sui fenomeni e sulle
leggi ottiche, in primo sulla <i>riflessione</i>, e pare abbia anche
scritto di meccanica, occupandosi delle leggi della caduta
dei corpi. Suoi concetti — erronei — furono, ad esempio,
questi: 1) che la velocità di caduta di un corpo sia tanto
più rapida quanto più rado (meno denso) è il mezzo in
cui il corpo si muove, e che, quindi, nel vuoto, la sua velocità
dovrebbe essere infinita; 2) (e questo è la ripetizione
di un concetto aristotelico) che le velocità di caduta
di corpi della medesima natura siano proporzionali al loro
peso. Ma Euclide fu sopra tutto maestro. Pel contenuto
scientifico dell’opera sua, egli deve molto ai predecessori,
specie ai Pitagorici; ma tutta sua è la meravigliosa sistemazione
della materia; sua la scelta dei teoremi, che la copiosa
matematica greca gli offriva; sua la loro logica connessione.
</p>

<p>
Matematico e fisico, insieme, fu <i>Archimede</i> di Siracusa
(† 212 a. C.).
</p>

<p>
Archimede è il nobile e maraviglioso difensore della
sua patria contro gli assalti romani durante la <i>Seconda
Guerra punica</i>, e perì ucciso da un ignaro soldato romano,
allorchè la città fu presa dopo un assalto furioso. Cotale
difesa egli aveva compiuto mediante ingegnose macchine
di guerra, a noi sconosciute. Ma egli fu altresì autore di
scoperte fondamentali, che fanno di lui il più grande matematico
dell’evo antico.
</p>

<p>
— Citiamone alcune delle più facili e popolari: 1) <i>un cerchio
è equivalente a un triangolo rettangolo, i cui cateti
sono l’uno eguale al raggio e l’altro alla circonferenza del
cerchio;</i> 2) <i>il rapporto del cerchio al quadrato del diametro
<span class="pagenum" id="Page_43">[43]</span>
è approssimativamente eguale a <span class="above">11</span>&#xfeff;&#8260;&#xfeff;<span class="below">14</span>;</i> 3) <i>la circonferenza
di un cerchio eccede 3 volte il suo diametro di una
parte minore di <span class="above">1</span>&#xfeff;&#8260;&#xfeff;<span class="below">7</span> e maggiore di <span class="above">10</span>&#xfeff;&#8260;&#xfeff;<span class="below">71</span> del diametro stesso;</i>
4) <i>il volume e la superficie di una sfera sono, rispettivamente,
eguali ai <span class="above">2</span>&#xfeff;&#8260;&#xfeff;<span class="below">3</span> del volume e della superficie di un
cilindro circoscritto alla sfera</i> (che abbia eguale base ed
eguale altezza): teorema, questo, che Archimede volle raffigurato
sulla sua tomba.
</p>

<p>
In fisica, Archimede fu il primo scienziato greco che
toccasse il campo della <i>idrostatica</i>. Egli determinò quel
principio, ch’è la base della idrostatica e ch’è detto, appunto,
<i>legge di Archimede</i>, secondo cui «<i>un corpo immerso
in un liquido perde</i> (<i>apparentemente</i>) <i>tanto del suo peso
quanto è il peso del volume del liquido spostato</i>». Per tale
legge fu possibile ritrovare il <i>peso specifico</i> dei corpi, che
appunto Archimede cominciò a saper determinare.
</p>

<p>
Si dice, anche, abbia inventato l’<i>idrometro</i>, a fine di
misurare la densità dei varii liquidi, e specie delle acque
sorgive, di cui si ritenevano dannose quelle ricche di sali.
Ma egli fu sopra tutto il fondatore della meccanica come
scienza. Egli scoperse la teoria del centro di gravità dei
corpi, della leva e praticamente inventò la puleggia, la
vite, il paranco;<a class="tag" id="tag34" href="#note34">[34]</a> fabbricò macchine da guerra, e si occupò,
come altri suoi contemporanei di ottica, sì da essergli
attribuita l’invenzione di specchi concavi, coi quali avrebbe
bruciato i navigli romani che assediavano Siracusa.
</p>

<p>
Ultimi fra i matematici di questo meraviglioso periodo
furono i citati astronomi <i>Apollonio di Perga</i> (seconda
metà del sec. <span class="smcap lowercase">III</span>) e <i>Ipparco</i> (<span class="smcap lowercase">II</span> sec. a. C.). Apollonio visse
a Pergamo, che allora rivaleggiava con Alessandria quale
centro della coltura mondiale. Anch’egli fu studioso e
maestro di geometria e, sebbene molto attingesse a
Euclide e ad Archimede, l’opera sua segna un deciso progresso
sui suoi due sommi predecessori, specie per quanto
<span class="pagenum" id="Page_44">[44]</span>
riguarda lo studio delle <i>sezioni coniche</i> (<i>ellisse, iperbole,
parabole</i>). E a lui, forse, spetta il merito di avere gettato
le basi della trigonometria in Grecia. Della nuova disciplina,
ossia della <i>trigonometria piana</i> e <i>sferica</i>, come
accennammo, si giovò Ipparco per i suoi calcoli astronomici.
Dopo di lui, le matematiche, al pari dell’astronomia,
decadono sino al II sec. di C., ossia fino a Tolomeo.
</p>

<hr class="tbs">

<p>
Se i due grandi fisici dei sec. <span class="smcap lowercase">IV-III</span>. — Euclide e
Archimede — congiunsero strettamente lo studio della
matematica a quello della fisica, non così avviene dei successori;
o, almeno, non ci consta che così avvenisse. Gli
ultimi fisici del periodo alessandrino furono piuttosto dei
pratici che degli scienziati.
</p>

<p>
Due tra questi meritano di essere ricordati: <i>Ctesibio</i>,
vissuto nella seconda metà del <span class="smcap lowercase">II</span> sec. a. C., ed il suo
discepolo <i>Erone</i>, vissuto tra il <span class="smcap lowercase">II</span> e il <span class="smcap lowercase">I</span> secolo (morì nel
50 a. C.). Ctesibio fu inventore dei <i>sifoni</i>, trombe prementi
a due corpi di tromba, che i Romani usarono per
gli incendii, ma che il Medio Evo obliò come tante altre
cose. Fu anche inventore dell’organo idraulico e trovò il
mezzo di comprimere l’aria, e quindi di fabbricare armi
(fucili?) ad aria compressa.
</p>

<p>
Assai più famoso fu Erone. Le sue <i>Meccaniche</i> sono
un copioso manuale dell’ingegnere e dell’arte del costruire.
Vi si studiano la leva, il verricello, il cuneo, la vite (concepita
come un cuneo attorcigliato sopra un cilindro), e
talune altre macchine.
</p>

<p>
Erone si occupò anche di ottica, e cercò di determinare
le leggi della riflessione della luce. Ma più famoso
è il suo giocattolo <i>eolipila</i>, nel quale egli <i>mostrò la prima
applicazione del vapore come forza motrice</i>. Dopo di che,
come seguì all’astronomia e alla matematica, anche la fisica
rimase stazionaria fino a Tolomeo.
</p>

<p>
<i>E</i>). <i>Chimica.</i> — La chimica teorica, ossia la filosofia
chimica, ch’era stata il pascolo più gradito degli intelletti
<span class="pagenum" id="Page_45">[45]</span>
greci nei secc. <span class="smcap lowercase">IV</span> e <span class="smcap lowercase">V</span>, è, in questo periodo ellenistico,
rappresentata in modo eminente da <i>Epicuro di
Samo</i> (342 a. C.-270 a. C. circa), che visse a lungo e
tenne scuola ad Atene. Epicuro è un continuatore di Democrito,
sebbene, in certi punti, la sua dottrina atomica se
ne distacchi nettamente. L’atomo, è, per lui, principio
indivisibile, eterno, indistruttibile della materia, nella
quale nulla viene dal nulla e niente perisce. L’atomo possiede,
oltre alla estensione, alla forma, al peso, un suo proprio
movimento. Con questa correzione a Democrito, il
quale aveva opinato che il moto degli atomi dipendesse
dal loro peso, Epicuro salvava il sistema da un’obiezione
di Aristotele che nel vuoto i corpi dovrebbero cadere
tutti con eguale velocità. Affaticati, dunque, da un moto
perenne, che è una loro proprietà, gli atomi, roteando nello
spazio vuoto e combinandosi insieme, formano i corpi e i
mondi, ciascuno dei quali ha un principio, e tutti sono
destinati a perire. Gli esseri viventi, in ognuno di questi
mondi, sono anch’essi combinazioni di atomi. Non dunque
l’intelligenza divina o una causa finale li crea o guida, nè
il mondo è fatto per l’uomo, nè ha alcuna finalità, ma
esso è conseguenza meccanica di un processo meccanico.
</p>

<p>
Anche l’anima, come aveva detto Democrito, è composta
di atomi, che il corpo costringe insieme. La morte,
che scioglie questo legame, permette anche la separazione
degli atomi dell’anima, la cui immortalità sarebbe, dunque,
secondo Epicuro, una superstizione.
</p>

<p>
Ma in questo periodo alessandrino, certo per il più intimo
contatto con la scienza egiziana, la chimica greca passa
da teoria filosofica a scienza sperimentale, da scienza ad arte
operativa. Si sviluppa, cioè, la chimica sperimentale e industriale,
nella forma precisa in cui noi, oggi, l’intendiamo.
</p>

<p>
I <i>Papiri</i> greci così detti <i>di Leyda</i> e <i>di Stocolma</i><a class="tag" id="tag35" href="#note35">[35]</a> scoperti
in tombe tebane, se forse appartengono al periodo romano,
<span class="pagenum" id="Page_46">[46]</span>
ripetono cognizioni, tradizionali nella scienza egizio-ellenistica,
e, insieme con notizie di magia e di astrologia
(con le quali la chimica degli antichi andò sempre malamente
mescolata), contengono vere e proprie nozioni di chimica.
Trattano delle leghe metalliche, dei procedimenti di
tintura della porpora, della virtù delle piante. I chimici
ellenistici conoscono parecchi processi farmaceutici e chimici
(distillazione, cristallizzazione, sublimazione) e, non
ostante ignorino gli acidi minerali, hanno esperienza di
numerose reazioni chimiche. I metalli noti a questi scienziati
sono sette: piombo, stagno, rame, argento, oro, mercurio
e asemo (argento impuro, o, forse elettro, lega d’oro
e d’argento).
</p>

<p>
Ma lo sforzo principale di sì faticose ricerche si rivolge
in due direzioni: <i>a</i>) la trasformazione di tutti i metalli
inferiori in oro (al quale scopo quei chimici prescrivono
numerose ricette); <i>b</i>) la preparazione di medicinali che
giovino a preservare l’uomo da ogni male, perfino, a liberarlo
dalla morte.
</p>

<p>
È stato appunto questo tratto della scienza chimica — l’<i>alchimia</i><a class="tag" id="tag36" href="#note36">[36]</a>
medievale — a ingenerare l’erroneo concetto,
che essa fosse tutta una scienza di ciurmadori.
Noi oggi possiamo giudicare più equamente: nè tutta la
chimica greca fu ricerca della trasformazione dei metalli
inferiori in oro, nè questa trasformazione contrastava
alle dottrine fisico-chimiche del tempo. Le dottrine, infatti,
dei Ionici, quelle fisiche di Aristotele e la stessa
dottrina atomica incoraggiavano questa fiducia, in quanto
le prime o facevano derivare tutti i corpi da un unico
elemento, o concepivano l’un elemento trasmutabile nell’altro;
e la seconda sosteneva la perfetta omogeneità della
materia.
</p>

<p>
Può dirsi di più: quali che ne siano la difficoltà pratica,
<span class="pagenum" id="Page_47">[47]</span>
l’idea della trasformazione dei metalli non contradice
ai più sani concetti chimici che noi oggi possediamo.
La moderna teoria della radioattività (cfr. § 38 <i>B</i>) ad es.,
avverte che la trasformazione della materia avviene normalmente,
anche allo stato naturale.
</p>

<p>
Quello che invece deve ancor oggi condannarsi, in
questo secolare tentativo dell’antica chimica, è la sovrapposizione,
alla ricerca scientifica, di elementi, mistici e
magici, con i quali invano si cercò di rimediare al continuo
insuccesso di un esperimento scientifico. Ma questa
fu responsabilità di tempi più tardi.
</p>

<p>
I papiri greci sopra citati menzionano alchimisti greci,
i quali vengono citati precisamente con pseudonimi tratti
dai nomi dei più grandi scienziati e filosofi greci: Platone,
Aristotele, Democrito, Teofrasto. Non si tratta, naturalmente,
dei grandi scienziati che ebbero questo nome, ma
di persone, assai più oscure, che scrissero sotto nomi
altrui. Il più famoso di costoro (si dice) sarebbe stato
appunto Democrito, del quale viene ricordata una <i>Fisica
e Mistica</i>. Certamente, le teorie in essa enunciate si ricollegano
al grande scienziato del sec. <span class="smcap lowercase">V</span>, precursore dei
chimici moderni. Ma pur troppo, l’opera citata è un centone
di brani diversi di scritti non democritèi.
</p>

<p>
<i>F</i>). <i>Zoologia e Botanica.</i> — I grandi viaggi e le
esplorazioni dell’epoca ellenistica dovevano imprimere un
possente sviluppo ai progressi della zoologia e della botanica.
Ora soltanto infatti si schiudeva ai Greci la visione
della fauna e della flora delle regioni tropicali e subtropicali.
Aristotele aveva descritto l’elefante solo per udito
dire; esso divenne dopo Alessandro, per gli usi di guerra,
un animale popolarissimo. Ma si devono sopra tutto ai Tolomei
la raccolta e l’allevamento di specie rare animali
nel meraviglioso giardino zoologico, collocato nella reggia
di Alessandria.
</p>

<p>
Lo stesso è a dire delle piante. Teofrasto, discepolo
di Aristotele, scrisse due eccellenti trattati di botanica.
<span class="pagenum" id="Page_48">[48]</span>
E di botanica e di zoologia si occuparono sistematicamente
i dotti di quell’accademia che fu il Museo di Alessandria,
fondato dai Tolomei.
</p>

<p>
<i>G</i>). <i>Medicina.</i> — Anche la medicina progredisce,
perchè progrediscono i due ordini di ricerche, che vi stanno
a base: quelle sull’anatomia e quelle sulla fisiologia del
corpo umano. Finalmente, si osa procedere al sezionamento
del cadavere umano, e persino, anche, alla vivisezione
dei criminali condannati a morte. Alessandria è,
come di tante altre discipline, il focolare della scienza
medica del tempo; e tale rimase fino alla catastrofe dei
Tolomei (30 a. C.) ed oltre. Qui visse il più grande anatomista
e fisiologo dell’antichità <i>Erofilo di Calcedonia</i>
(primi del <span class="smcap lowercase">III</span> secolo), il quale scoperse finalmente l’anatomia
del sistema nervoso, la sua funzione nel corpo umano,
e determinò sperimentalmente l’importanza del cervello
come sede centrale dei sensi e del pensiero: nozioni,
queste, ignorate dal sommo Aristotele. Egli stesso scoperse
che la pulsazione delle arterie dipende dal cuore,
e che queste non contengono (come si credeva) aria, ma
sangue. Seppe finalmente distinguere le arterie dalle vene:
scoperse, in altri termini, la <i>legge della circolazione del sangue</i>.
</p>

<p>
I progressi dell’anatomia ebbero ripercussioni immediate
nel campo della chirurgia. Si compivano ora con relativa
facilità operazioni difficilissime. Continuavano ancora
a fiorire in piena vitalità le due antichissime scuole
mediche di Cos e di Cnido: della prima, anzi, il maggior
rappresentante è adesso <i>Erofilo</i>, come, della seconda è
Erasistrato. Ma sorge ora, nel <span class="smcap lowercase">III</span> sec., in Alessandria e,
fiorisce vigorosa, una terza scuola — quella degli <i>empirici</i>,
alla cui testa è un discepolo di Erofilo, <i>Filino di Cos</i>.
Per gli empirici, la ricerca delle cause delle malattie è
superflua, e si può fare a meno dell’anatomia. Infatti essi
curavano solo i sintomi, e, quindi, abbondavano in rimedi
farmaceutici. In conseguenza, se non la medicina, la farmacologia
fece, per mezzo loro, grandi progressi.
</p>

<p>
<span class="pagenum" id="Page_49">[49]</span>
</p>

<hr class="tbs">

<p>
<b>10. Valore della scienza greca.</b> — Noi ci siamo dilungati
sulla scienza greca perchè essa occupa nella storia
del pensiero umano, non soltanto un posto di prim’ordine,
ma quella identica posizione, che noi, giudicando dal nostro
punto di vista attuale, assegniamo alla scienza moderna,
rispetto alla scienza di ogni tempo. Tutti i grandi
problemi che noi ci poniamo, la scienza greca si pose, e
i principali tra essi risolse nella stessa direzione, secondo
cui oggi li risolviamo. Nel campo scientifico, i presupposti
e il metodo del pensiero greco sono quegli stessi che
noi usiamo: la più completa indipendenza da ogni pregiudizio
estraneo, l’osservazione, l’induzione, l’esperimento,
il ragionamento, logico e matematico, la riprova. E se gli
scienziati non applicarono rigorosamente questi concetti,
ciò non dipese da una inesatta visione di quanto occorreva
praticare, ma di una infedeltà dei singoli individui alla
generale metodica della scienza greca.
</p>

<p>
Come resultati positivi, la scienza greca ci lascierà, in
fatto di matematica, solidamente piantate, delle parti di
questa disciplina, che noi oggi coltiviamo: l’aritmetica,
la trigonometria e, specialmente, la geometria, <i>non però
l’algebra</i>.
</p>

<p>
In fatto di astronomia, ci lascerà per lo meno il concetto
della sfericità della terra, che i moderni hanno di
poco corretto, e la spiegazione dei movimenti di tutto il sistema
solare, che, a parte l’ipotesi che l’ispira, è veramente
preziosa. In fisica e chimica, ci lascierà la <i>teoria atomica</i>
e tutta un’abbondante serie di esperienze chimiche; in medicina,
le profonde verità della scuola ippocratica travalicheranno
i secoli; infine, quanto a zoologia e a botanica,
l’una e l’altra scienza furono dai Greci — da essi soli — fondate,
e la perfezione, a cui le portarono di un sol balzo
(specie Aristotele e Teofrasto), non troverà degno termine
di paragone se non soltanto nell’evo moderno.
</p>

<p>
Così, per secoli, la scienza greca dominerà il mondo:
tutta la scienza romana, medievale (cristiana ed araba) si
<span class="pagenum" id="Page_50">[50]</span>
aggirerà intorno ad essa, come intorno al suo polo, talora
corrompendola, talora falsandola, sempre ripetendola, non
mai sorpassandola. Se, anzi, quel pensiero, più tardi, non
sarà capace di grandi sviluppi, ciò avverrà perchè i continuatori
si sforzeranno di parafrasarne la lettera, ma non
più di intenderne le ispirazioni. E allorquando, con l’età del
Rinascimento (secc. <span class="smcap lowercase">XV-XVI</span>), la scienza umana ripiglierà il
corso interrotto del suo progresso, ciò si dovrà, in gran
parte, al fatto che gli uomini saranno tornati ad ascoltare
direttamente la grande voce del pensiero greco.
</p>

<div class="chapter">
<p>
<span class="pagenum" id="Page_51">[51]</span>
</p>

<h2 id="scromana">LA SCIENZA NEL PERIODO ROMANO</h2>
</div>

<p>
11. <b>La scienza nel mondo romano.</b> — La scienza romana,
come la coltura in genere del popolo romano, ebbe
due periodi distinti: <i>a</i>) uno che corrisponde all’incirca ai
primi cinque secoli di storia romana (dalle origini alla
conquista dell’Italia meridionale, 754-270 a. C.), nei quali
lo sviluppo del pensiero romano, sebbene contemporaneo a
quello greco, ne rimase quasi del tutto indipendente, e
in cui la scienza romana fu soggetta alle influenze locali,
specie a quelle etrusche; <i>b</i>) un secondo periodo, che comincia
dalla metà del <span class="smcap lowercase">III</span> secolo a. C. e va sino al Medio
Evo, nel quale la civiltà e le scienze romane furono profondamente
influenzate dalla scienza greca del periodo
classico e del periodo ellenistico.
</p>

<p>
In questa età, anzi, in cui l’Italia romana dominò tutto
il mondo civile, non si può più parlare di scienza romana,
ma della universa scienza, resa e diffusa in lingua latina o
greca. Tuttavia, se è possibile stabilire in termini generici
la distinzione che abbiamo enunciata, non è possibile
trattare con rigore che soddisfi — separatamente — della
scienza romana, nel primo e nel secondo periodo, perchè
tutti i documenti che ce ne rimangono provengono esclusivamente
da quest’ultimo, e perciò vi si trovano confusi
insieme elementi italici ed elementi greci.
</p>

<p>
Praticamente, è più raccomandabile distinguere le opere
di scienza del periodo romano scritte in latino da quelle
<span class="pagenum" id="Page_52">[52]</span>
scritte in greco — la lingua, per eccellenza universale, della
coltura antica —: come in realtà faremo nelle pagine seguenti.
</p>

<p>
<i>A</i>). <i>La coltura scientifica romana.</i> — Essa
fu di valore grandemente inferiore a quella greca; il che
deve probabilmente attribuirsi meno alle congenite qualità
intellettuali del popolo romano, quanto a due fatti:
1) le difficili vicende che esso dovette affrontare e che
non gli permisero per gran tempo di dedicarsi alla pura
contemplazione scientifica; 2) il fascino dominatore, che
su di esso, quando volle accostarsi alla coltura, esercitarono
la scienza etrusca e poi quella greca.
</p>

<p>
<i>B</i>). <i>Matematica e Astronomia.</i> — Le cognizioni
matematiche dei Romani furono scarsissime. La loro numerazione,
che noi ben conosciamo,<a class="tag" id="tag37" href="#note37">[37]</a> era probabilmente di
origine etrusca. Pei calcoli essi adoperavano l’<i>ábaco</i>: tavoletta
suddivisa in colonne, nelle quali, per indicare le
diverse unità del numero da rappresentare, si ponevano
tante pietruzze (<i>calculi</i>),<a class="tag" id="tag38" href="#note38">[38]</a> quante occorrevano, oppure dei
bottoni mobili, cui si assegnava un diverso valore a seconda
il posto che occupavano nella scannellatura. Con
tale sistema la moltiplicazione e la divisione si facevano
per successive addizioni e sottrazioni attraverso un processo
difficile e complicato.
</p>

<p>
L’aritmetica dei Romani conosceva anche le frazioni e
le note regole dell’<i>interesse</i>. La loro geometria era la scienza
pratica degli agrimensori. E anche entro questi limiti, essa
si riduce ai problemi più semplici; manca di definizioni,
di concetti fondamentali; molto spesso, di precisione. Ad
es., per calcolare l’area di un fondo o di una città, i geometri
si stavano paghi a misurare la lunghezza del circuito.
</p>

<p>
Nessuna traccia di matematica pura. Gli scrittori latini
<span class="pagenum" id="Page_53">[53]</span>
di matematiche sono tutti posteriori al <span class="smcap lowercase">II</span> secolo a. C.,
allorchè l’influenza greca era sensibile. Citiamo, fra essi,
taluno illustre in altre discipline, o che rechi un valore
speciale: il poligrafo<a class="tag" id="tag39" href="#note39">[39]</a> <i>M. Terenzio Varrone</i> (116-27 a. C.);
<i>Sesto Giulio Frontino</i> (46-103 d. C.), ispettore degli acquedotti
al tempo Vespasiano, forse il maggiore tra i matematici
latini; il letterato <i>C. Apuleio</i>, un numida del
<span class="smcap lowercase">II</span> secolo di C.; <i>Marziano Capella</i>, un cartaginese del
<span class="smcap lowercase">V</span> secolo.
</p>

<p>
Quello che si è detto delle matematiche deve a maggior
ragione ripetersi dell’astronomia. In questo campo il contributo
del pensiero romano è assolutamente nullo. Se si
parla di una storica riforma del calendario fatta da C. Giulio
Cesare nel 46 a. C., per cui il calendario romano, in
arretrato di 3 mesi, venne corretto, e per l’avvenire l’anno
solare fu considerato di 365 e <span class="above">1</span>&#xfeff;&#8260;&#xfeff;<span class="below">4</span> (esso è in realtà di <span class="above">3</span>&#xfeff;&#8260;&#xfeff;<span class="below">400</span>
più breve), ciò si dovette, non già a Cesare, ma all’astronomo
greco Sosigene di Alessandria.<a class="tag" id="tag40" href="#note40">[40]</a> E se, nel tardo periodo
della storia romana, si ebbero scrittori di astronomia
(il citato <i>Varrone</i>, lo stesso <i>C. Giulio Cesare, G. Firmino
Materno</i>, il citato <i>Marziano Capella</i> ecc.), essi furono o dei
compilatori di scritti greci, o, peggio ancora, dei fraintenditori
del pensiero greco, di cui non colgono mai la portata
scientifica.
</p>

<p>
Il fatto stesso che il governo romano ebbe per sua
norma di perseguitare gli «astronomi», certo mettendoli insieme
con astrologhi, maghi e impostori, significa il poco
conto in cui tale scienza era tenuta, e che essa si meritava.
</p>

<p>
<i>C</i>). <i>Fisica e chimica.</i> — Meno incolti furono i Romani
in fisica e chimica, discepoli in ciò degli Etruschi.
Ma la somma delle nozioni, di cui li troviamo in possesso,
<span class="pagenum" id="Page_54">[54]</span>
non prova nulla, per il loro valore scientifico in questi
campi. <i>La loro scienza fisica e chimica, fu, come in genere
tutta la scienza romana, pura erudizione.</i> Essi preferivano
rielaborare dottrine e cognizioni altrui, specie greche, di
quello che scoprire nuovi fatti e nuove leggi scientifiche.
</p>

<p>
Le <i>teorie atomiche</i> di Democrito e di Epicuro vennero
divulgate nel mondo romano dal grande poeta <i>Tito Lucrezio
Caro</i> (95-52 a. C.) in un poema famoso, <i>La Natura</i>.
Ma, oltre all’organico sistema scientifico che qui si illustra
ed espone, è possibile cogliere, attraverso le opere letterarie
e di compilazione scientifica dei Romani (<i>L’Architettura</i>
di <i>Vitruvio</i>, vissuto nell’età di Augusto e Tiberio; le
<i>Questioni naturali</i> del filosofo <i>L. Anneo Seneca</i> (2-66 d. C.)),
le quali, se piccolissimo ne è il valore scientifico, furono
adoperate nel Medio Evo come testo di fisica; la universale
enciclopedia, ch’è la <i>Storia naturale</i> di <i>Plinio il Vecchio</i>
(† 79 d. C.), ecc.), numerose nozioni di fisica e di
chimica che i Romani possedevano. Le meno comuni di
tali cognizioni riguardano: <i>a</i>) le proprietà magnetiche
(comprese quelle repulsive) della calamita; <i>b</i>) il fenomeno
dei fulmini; <i>c</i>) il rapporto della temperatura con l’altezza
e con l’evaporazione; <i>d</i>) la riflessione e la rifrazione della
luce; <i>e</i>) la diversa velocità della luce e del suono; <i>f</i>) il
fenomeno dell’arcobaleno e la natura dei colori; <i>g</i>) la diversa
conducibilità dei corpi rispetto al calore ecc. ecc.
</p>

<p>
In modo analogo, i Romani, venuti in contatto con
l’Oriente classico e con la civiltà ellenistica, nella quale
l’industria teneva un posto eminente, entrarono in possesso
di molte nozioni di chimica, di cui principalmente
ci informa la <i>Storia naturale</i> di Plinio. Questi sapeva che
si può fabbricar l’oro, o, piuttosto, del <i>similoro</i>, estraendolo
da certi zolfi metallici. Sapeva che si può fabbricare
l’ottone, riscaldando insieme rame, calamina e carbone di
legna. Sapeva in che modo si fabbrica il bronzo, come si
tratta il piombo, e persino distingueva il mercurio, nella
qualità naturale estratta in Spagna, dalla sua qualità artificiale
<span class="pagenum" id="Page_55">[55]</span>
di <i>idrargirio</i>, prodotto dalla distillazione del cinabro.
</p>

<p>
I Romani conoscevano anche molti composti metallici,
che usavano o come sostanze coloranti o come medicinali.
La loro chimica farmaceutica era, anzi, copiosissima. Ma la
massima parte di questa dottrina l’avevano ricevuta dall’Oriente,
ed essa, in ogni modo, non costituisce della
scienza vera e propria, ma semplice empirismo meccanico.
</p>

<p>
<i>D</i>). <i>Medicina.</i> — Nel mondo romano, per circa sei secoli,
la medicina non è che scienza pratica, attinta in
genere agli Etruschi. Il maggior teorico ne fu <i>Catone il
Vecchio</i> (<span class="smcap lowercase">II</span> sec. di C.), tutto pieno di profondo aborrimento
per la scienza greca in genere, per la scienza medica dei
Greci, in specie.
</p>

<p>
La medicina scientifica fu portata nel mondo romano
da un greco, un tal <i>Arcagato</i>, alla vigilia della <i>Seconda
Guerra punica</i> (219 a. C.); e da questo momento essa
passa, e rimane quasi esclusivamente, in potere dei Greci,
e sostituisce del tutto la originaria scienza medica romana,
anche se tra i suoi autori vi sarà qualche romano, come
<i>A. Cornelio Celso</i> (età di Augusto).<a class="tag" id="tag41" href="#note41">[41]</a>
</p>

<p>
Ad ogni modo l’unica disciplina scientifica, che svegliò
le intense preoccupazioni romane, fu certamente la medicina.
Se la scienza è greca; se i medici sono greci, gl’incoraggiamenti,
che dall’età di Cesare alla fine dell’Impero
romano d’Occidente, lo Stato vi prodigò, furono romani.
</p>

<p>
Non solo i medici sono onorati indirettamente, con privilegi
e con esenzioni da carichi pubblici, per loro e per
le loro famiglie, ma la medicina è l’unica scienza che lo
Stato tenga in onore e per cui esso fondi cattedre speciali
accanto a quelle letterarie fondamentali delle scuole romane.
Tale politica scolastica, che la Repubblica e l’Impero fedelmente
<span class="pagenum" id="Page_56">[56]</span>
seguiranno, portò alla formazione di scuole di
medicina, private e ufficiali, a Roma e in qualche altra
città provinciale non greca dell’Impero, nonchè del soggiorno
e dell’operosità scientifica, in Roma stessa, di taluno
dei più insigni medici dell’antichità: <i>M. Antonio Asclepiade</i>
e <i>Antonio Musa</i>, medici di Augusto, <i>Senofonte di Cos</i>,
medico di Caligola e Claudio, <i>Galeno</i>, medico di M. Aurelio
e Commodo ecc. ecc.
</p>

<p>
<i>E</i>). <i>Zoologia e Botanica.</i> — Egualmente, i Romani
dapprima studiarono gli animali e le piante per utilità
pratica, e soltanto per questo. Di tal natura ci appaiono
le preoccupazioni, relative alle scienze naturali, negli scrittori
di agricoltura: <i>Catone il vecchio, Varrone, Columella.
Lucrezio</i> nel suo poema ha intendimenti scientifici; ma
egli non fa che ripetere Democrito ed Epicuro, ossia gli
atomisti. Egli è perciò un fautore della generazione spontanea
delle piante e degli animali. Non di più valgono i libri
della <i>Storia naturale</i> di Plinio, dedicati alla zoologia e
alla botanica: pura compilazione, senza discernimento critico,
di gran lunga inferiore alle opere di scienza greca.
E lo stesso è a ripetere della <i>Storia degli animali</i> di <i>Eliano</i>
(<span class="smcap lowercase">II</span> sec. di C.),<a class="tag" id="tag42" href="#note42">[42]</a> e di qualche operetta erudita di età posteriore.
In tutti questi autori, nessuno sforzo di osservazione
diretta, di penetrazione, di organizzazione sistematica
di resultati e di concetti personali.
</p>

<p>
Per trovare qualcosa di più eletto e di più originale
in fatto di Scienze naturali occorre, nella letteratura latina,
discendere fino agli scrittori cristiani, ai padri della
Chiesa. <i>S. Agostino</i> (359-430), infatti, si propose di nuovo
l’altissimo problema dell’origine della vita organica, e lo
risolse contrariamente alla parola della Bibbia, ma, grazie
a una ingegnosa interpretazione della medesima, conformemente
ai più sani concetti della scienza antica. Iddio
<span class="pagenum" id="Page_57">[57]</span>
non avrebbe creato immediatamente o direttamente le
piante e gli animali; ma avrebbe impartito alla materia
le leggi della generazione: avrebbe creato la vita, <i>potenzialmente</i>,
non <i>attualmente</i>. Tale il concetto della sua polemica
coi Manichèi: <i>De Genesi contra Manichaeos</i>.
</p>

<p>
La interpretazione di S. Agostino sarà più tardi quella
di S. Tomaso di Aquino.
</p>

<hr class="tbs">

<p>
12. <b>La scienza greca nel periodo romano</b> (<span class="smcap lowercase">I-V</span> sec.
d. C.). — Ma contemporaneamente allo stabilirsi, nel mondo,
del dominio romano, in seguito alla distruzione che la
potenza romana compiè delle antiche dinastie ellenistiche
dei Tolomei (in Egitto), dei Seleucidi (nel Regno di Siria),
degli Attálidi (nel Regno di Pergamo), si ha l’ultima fioritura
della scienza greca, pur troppo, assai pallida al confronto
dei due periodi precedenti.
</p>

<p>
<i>A</i>). <i>Matematica ed Astronomia.</i> — Il più grande
scienziato di quest’età è il dotto che ancor oggi ricordiamo:
il celebre astronomo e matematico <i>Claudio Tolomeo</i>, che
fiorì ad Alessandria intorno al 125-151 d. C. La sua opera
principale è la <i>Meghíste Syntáxis</i><a class="tag" id="tag43" href="#note43">[43]</a> (<i>Sommo Compendio</i>), che
i suoi discepoli e successori denomineranno semplicemente
la <i>Meghíste</i>, e gli Arabi, preponendovi l’articolo, ne faranno
un <i>Almidschisti</i>, ossia <i>Almagesto</i>, sotto la quale denominazione
ha signoreggiato tutta la scienza astronomica sino
a Copernico.
</p>

<p>
In quest’opera sono parecchie dimostrazioni matematiche,
alcune originali, altre no. Ma la parte più notevole
è quella astronomica.
</p>

<p>
Tolomeo non fu un innovatore. La sua astronomia e
la sua geografia astronomica sono tutte contenute negli
studi e nelle osservazioni degli scienziati che lo avevano
preceduto, specie del sommo Ipparco. Probabilmente, egli
non fu un osservatore; ma gli sviluppi e i perfezionamenti,
<span class="pagenum" id="Page_58">[58]</span>
che arrecò all’opera dei predecessori e, sopra tutto, la
perfetta sistemazione del sistema astronomico che da lui
prese il nome di <i>Tolomaico</i>, lo fecero per secoli maestro
della scienza astronomica.
</p>

<p>
I punti fondamentali della teoria tolomaica sono contenuti
nei primi due e negli ultimi cinque libri dell’<i>Almagesto</i>,
sebbene egli scrivesse in proposito opere minori:
</p>

<p>
<i>a</i>) <i>la terra è sferica</i>; di che Tolomeo porge parecchi
di quegli argomenti probativi, che anche oggi noi rechiamo,
tralasciando però quello classico, tratto dall’eclisse,<a class="tag" id="tag44" href="#note44">[44]</a> e aggiungendo
l’altro dell’aumento della superficie della Terra
visibile, quando un osservatore si eleva a una certa altezza;
</p>

<p>
<i>b</i>) <i>però la terra è immobile</i>, e l’argomento che egli
porta contro le prove, che inducevano i Pitagorici a sospettare
di un movimento rotatorio della Terra, è notevole anche
perchè è stato inconsapevolmente ripreso in questi ultimi
tempi: <i>le apparenze potersi spiegare egualmente tanto con un
moto degli astri intorno alla Terra quanto con un moto della
Terra intorno agli astri</i>. Perchè, dunque, (egli chiedeva)
propendere per la seconda soluzione, che contrasta alla
diretta esperienza del senso?
</p>

<p>
<i>c</i>) <i>la teoria del movimento dei pianeti</i>. In questa parte
Tolomeo conduce alla perfezione l’ipotesi di Apollonio di
Perga e di Ipparco cfr. § 9 <i>C</i>.
</p>

<p>
Accanto a questi postulati fondamentali, Tolomeo portò
all’astronomia parecchi contributi minori:
</p>

<p>
<i>a</i>) una trattazione più precisa dei movimenti della
luna;
</p>

<p>
<i>b</i>) la descrizione e il metodo di costruzione del suo
principale strumento astronomico: l’<i>astrolabio</i>;
</p>

<p>
<span class="pagenum" id="Page_59">[59]</span>
</p>

<p>
<i>c</i>) numerose nozioni di geografia astronomica: una
nuova misurazione della circonferenza della terra; tavole di
longitudine e latitudine per le località conosciute ecc. ecc.
</p>

<p>
Con Tolomeo, la teoria eliocentrica è decisamente battuta,
e la teoria geocentrica trionfa completamente. Ma
tanta vittoria si accompagna con un fenomeno sgradevolissimo:
con lui, con Tolomeo, il progresso della scienza
astronomica, nell’antichità, nel Medio Evo, nonchè nella
prima parte dell’età moderna, si arresta decisamente. Dopo
di lui, non avremo più astronomi, e la scienza astronomica
greca sembrerà di aver esaurito tutto il suo compito.
</p>

<p>
Fu questa vera gloria, ossia fu veramente meritato il
riconoscimento di tanta autorità senza confini, che riuscì
in modo unico a mettere fuori combattimento ogni altra
autorità?
</p>

<p>
Oggi, al di sopra del grandioso duello, che nel secolo
di Galilei e di Copernico si combattè, e non sempre in nome
della scienza, pro e contro il sistema tolemaico o copernicano,
può rispondersi affermativamente.
</p>

<p>
L’opera di Tolomeo, nella quale, con tutti i suoi errori,
si compendia la parte più caratteristica della astronomia
antica, è davvero superba. In essa, sul fondamento
della sterminata copia di osservazioni, che gli Orientali, e
poi i Greci, avevano fatte, si giungeva, coll’aiuto specialmente
delle matematiche, alla enunciazione di alcune leggi
generali, nel che consiste la vera scienza. Inoltre, la raffigurazione
e, talora, la spiegazione dei varii movimenti del
sistema solare, che Tolomeo condusse alla perfezione, fu,
ed è, per la scienza astronomica un acquisto di valore incalcolabile.
L’errore stesso che la macolava, la ipotesi geocentrica,
che informa la dottrina tolomaica (come quella
dei suoi immediati predecessori), non era da Tolomeo ammessa
come una verità indiscutibile, ma come l’<i>ipotesi
provvisoria</i>, che meno difficilmente d’ogni altra (a suo
avviso) spiegava i fatti, di cui si ricercavano le leggi, e
con cui essa sembrava meglio accordarsi. I seguaci di Tolomeo
<span class="pagenum" id="Page_60">[60]</span>
che di quell’ipotesi faranno un dogma inviolabile,
tradiranno il maestro; non lo continueranno.
</p>

<p>
Certamente, Tolomeo fu meno originale di quello che il
volgo non pensi. L’astronomo alessandrino dovette moltissimo
a Ipparco, cosa per altro, ch’egli stesso riconobbe.
Ma a lui, d’altra parte, si deve il merito di aver saputo
apprezzare l’opera di Ipparco, di avercela conservata e tramandata,
non senza renderla più completa e perfetta,
specie grazie alla propria competenza matematica.
</p>

<hr class="tbs">

<p>
Dopo Tolomeo noi non abbiamo a nominare che due
soli matematici: <i>Pappo</i> e <i>Diofanto</i>. Pappo appartenne alla
scuola alessandrina, fiorì intorno al 300 d. C., commentò
l’<i>Almagesto</i> di Tolomeo e gli <i>Elementi</i> di Euclide, e ci
lasciò una <i>Synagoghè</i>, ossia una collezione di scritti sulla
geometria, importantissima nei riguardi della storia della
geometria greca. Egli è così l’ultimo geometra dell’antichità
classica.
</p>

<p>
<i>Diofanto</i> di Alessandria è di poco più giovane di lui.
La sua importanza sta in questo: che egli ci lasciò una
<i>Aritmetica</i>, o, piuttosto, 7 libri di questa sua opera, <i>che
è il più antico trattato di algebra greca da noi posseduto</i>.
E poichè noi non sappiamo per nessuna via, se, prima di
Diofanto, i Greci avessero coltivato l’algebra, la sua importanza,
per questo rispetto, è veramente unica.<a class="tag" id="tag45" href="#note45">[45]</a>
</p>

<p>
<i>B</i>). <i>Fisica e Chimica.</i> — Il talento universale di
Tolomeo (se non propriamente il suo genio) domina anche
il campo della fisica. Egli scrisse un libro di <i>Ottica</i>, dal
quale apprendiamo: <i>a</i>) ch’egli studiò con cura i due
fenomeni della riflessione e della rifrazione della luce, e
per primo <i>misurò l’angolo di incidenza e quello di rifrazione</i>
nel passaggio della luce dall’aria nell’acqua, dall’aria nel
vetro, dal vetro nell’acqua; <i>b</i>) che svolse una teorica degli
specchi piani e concavi.
</p>

<p>
<span class="pagenum" id="Page_61">[61]</span>
</p>

<p>
Pur troppo, la teoria, con la quale egli spiegava il
fatto della visione, è una delle più arretrate: ancora quella
empedoclea (cfr. § 7 <i>C</i>). Anch’egli immaginava che la visione
avvenisse per dei «raggi visivi», che l’occhio lancia
sull’oggetto a percepirne l’imagine. Democrito e gli Aristotelici
avevano imaginato qualche cosa di meglio (cfr. §§ 7 <i>D</i>;
8 <i>C</i>). Tolomeo, invece, regredisce, fino ad Empedocle,
accettando, della dottrina aristotelica, solo questo: che i
raggi visivi, partiti dall’occhio, raggiunto l’oggetto, rimbalzano
sull’occhio stesso, e vi determinano la sensazione
del vedere.
</p>

<p>
Oltrechè di ottica, Tolomeo si occupò di acustica, e
nelle sue <i>Armoniche</i> ci dette un’opera sulla musica, nella
quale si contiene la <i>gamma diatonica</i> con le note musicali
e gli accordi che ancor oggi adoperiamo.
</p>

<p>
<i>C</i>). <i>Chimica.</i> — Noi sappiamo pochissimo, o nulla,
quasi, dello stato della chimica nell’Impero romano al di
fuori del campo della civiltà romana. Tuttavia, dai replicati
editti di persecuzione degli imperatori contro gli alchimisti
e contro gli scritti egiziani di alchimia si può
argomentare che di chimica dovesse continuarsi a scrivere
e a studiare in Egitto, ma che questa disciplina fosse ridotta
a materia troppo spregevole per unire contro di sè
l’aborrimento di imperatori italici ed extraitalici, pagani
e cristiani.
</p>

<p>
Gli scritti di chimica, che se ne poterono salvare, si
rifugiarono nelle biblioteche private delle regioni più orientali
dell’Impero, e ivi furono tradotti dal greco in siriaco.
Di là la scienza araba verrà più tardi a disseppellirli.
</p>

<p>
<i>D</i>). <i>Medicina.</i> — Grazie al favore accordato dal governo
romano alla medicina; grazie alla persistenza della
scuola medica di Alessandria, che, per tutto l’Impero, rimase
come un istituto universale di perfezionamento, il
periodo romano, a cominciare dal <span class="smcap lowercase">I</span>, anzi, dal <span class="smcap lowercase">II</span> sec. a. C.,
vanta, non solo grandi scienziati greci nel campo della
medicina, ma, altresì, nuove correnti di pensiero medico.
</p>

<p>
<span class="pagenum" id="Page_62">[62]</span>
</p>

<p>
Un nuovo indirizzo comincia con <i>Asclepiade di Bitinia</i>,
vissuto lungamente a Roma nei secc. <span class="smcap lowercase">II-I</span> a. C. e amico
di Cicerone, Lucrezio, M. Crasso ed altri: la scuola che,
di fronte all’ippocratismo greco e al vecchio empirismo
romano, si disse <i>metodista</i>.
</p>

<p>
La medicina di Asclepiade si fondava sull’osservazione
dello stato dei tessuti, e non più degli umori, del corpo
umano. Secondo Asclepiade e i suoi continuatori, soltanto
la permeabilità dei pori e la regolarità delle secrezioni e
delle evacuazioni dànno la esatta idea dello stato di salute
degli individui.
</p>

<p>
I <i>metodisti</i> curavano perciò i malati con maggior abbondanza
di medicine che non gli ippocratici. Ciò non ostante,
il loro metodo curativo — la loro <i>terapeutica</i> —, sia perchè
si affidava molto alle risorse del malato, sia perchè si
fondava in gran parte sur un trattamento igienico, li raccostava
molto agli ippocratici.
</p>

<p>
<i>Metodista</i> fu Celso, cui abbiamo accennato (§§ 11 <i>D</i>) e,
più ancora, <i>Sorano di Efeso</i> (<span class="smcap lowercase">II</span> sec. d. C.), che studiò in
Alessandria e insegnò a Roma, e fu autore di un eccellente
manuale sulle <i>Malattie delle donne</i>. Un secolo dopo, Sorano
trovò un fedelissimo ripetitore e divulgatore in <i>Celio Aureliano</i>
(<span class="smcap lowercase">III-IV</span> sec. d. C), autore di un volume sulle <i>Malattie
acute e croniche.</i>
</p>

<p>
Di contro al <i>metodismo</i>, sorsero l’<i>eclettismo</i>, deliberato
ad accogliere da ogni scuola tutte le verità di cui esse
erano capaci, e il <i>pneumatismo</i>, un ramo (o una corruzione)
del vecchio ippocratismo, i cui seguaci credevano nell’esistenza
di uno <i>pneuma</i>, agente universale degli esseri organici,
ispiratore universale dei processi fisiologici.
</p>

<p>
Ma il massimo medico greco dell’età romana è <i>Galeno
di Pergamo</i> (131-201 o 210 d. C.), che visse lungamente
a Roma, che combattè i metodisti e a cui gli antichi attribuivano
circa 500 opere d’ogni genere; ma di cui in
realtà ci rimangono solo un’ottantina di trattati medici
autentici.
</p>

<p>
<span class="pagenum" id="Page_63">[63]</span>
</p>

<p>
Studiò ad Alessandria e perciò fu grande anatomista;
ma dell’uomo conobbe solo lo scheletro, e della restante
anatomia ebbe notizia per l’analogia con gli animali, che
dissecò e vivisezionò in gran copia. Fu anche fisiologo,
cioè conoscitore delle funzioni dei vari organi, specie di
quelli del sistema nervoso. Però le sue interpretazioni, le
sue dottrine fisiologiche valgono assai meno della sue
conoscenze positive.
</p>

<p>
Egli fu, in sostanza, un ippocratico. Ma l’antica dottrina
di Ippocrate dei quattro umori egli volle artificiosamente
far coincidere con quella dei quattro corpi semplici
dei filosofi ionici e con le quattro qualità aristoteliche, della
materia (caldo, freddo; secco, umido).
</p>

<p>
La sua <i>patologia</i> (studio delle malattie) è buona come
descrizione, e buona, anche, la sua classificazione delle
malattie attinta ai metodisti. La sua <i>terapeutica</i> (cura delle
malattie) è assai somigliante a quella ippocratica: fondata,
cioè, sull’igiene, fiduciosa nelle risorse naturali dell’organismo
e, sopra tutto, come suol dirsi, temporeggiatrice.
Ma, a differenza degli Ippocratici, la sua farmaceutica è
abbondante.
</p>

<p>
Capitato a Roma tra molte sètte mediche rivali, egli
le dominò tutte, scegliendo da ciascuna il meglio. Fu,
in fondo, un eclettico, ma non volle dirsi tale. Però dove
potè portare i contributi della anatomia e della fisiologia
sperimentale egli riuscì veramente originale e fecondo.
</p>

<p>
<i>E</i>). <i>Zoologia e botanica.</i> — La zoologia e la botanica
non fecero, durante l’età imperiale romana, alcun
progresso. Rimasero immobili ad Aristotele e a Teofrasto.
Un solo nome emerge: quello del greco <i>Dioscoride</i>, il quale,
pur ripetendo ed enumerando fatti botanici, noti ai suoi
predecessori, descrisse 600 piante e ne tentò una classificazione
in quattro gruppi: <i>aromatiche, alimentari, medicinali,
vinifere</i>. Pur troppo, di buono, in questa classificazione,
v’è solo il tentativo: i criterii che la ispirarono furono,
come si vede, superficialissimi.
</p>

<p>
<span class="pagenum" id="Page_64">[64]</span>
</p>

<hr class="tbs">

<p>
13. <b>Valore della coltura scientifica dell’età romana</b>. — Al
paragone della scienza greca del periodo greco classico
e di quello ellenistico, deve convenirsi che la scienza,
nei secoli che scorrono dal <span class="smcap lowercase">I</span> secolo dell’êra volgare alla
fine dell’Impero romano, discese a un livello assai basso.
La coltura latina, in Italia e nelle provincie conquistate
da Roma, vi arrecò un contributo minimo, e la nuova fase
della scienza greca è assai pallida cosa al confronto delle
età precedenti: dove non si ha ripetizione od elaborazione
di dottrine già note si ha, letteralmente, un regresso; i
nuovi cultori della scienza sono dei letterati, degli eruditi
più che degli scienziati.
</p>

<p>
Tale il quadro generale, che non muta aspetto per le
eccezioni, che sono rappresentate, in astronomia, da Tolomeo,
in matematica, da Diofanto, in medicina, da Celso
e Galeno.
</p>

<p>
Quali le ragioni del fatto? La prima è lo scarso interessamento
della coltura latina, verso le scienze, che portò
di conseguenza la scarsezza di scuole scientifiche, private e
pubbliche, l’indifferenza dello Stato per ogni incoraggiamento
a questo ramo di studî. Poi la decadenza, politica,
economica, sociale, della nazione greca, che portò la sua
decadenza intellettuale. Finalmente, la distruzione delle
grandi monarchie ellenistiche (dei Tolomei, dei Seleucidi,
degli Attalidi), che sì numerose istituzioni avevano creato
a vantaggio della scienza, e a cui poco o nulla fu sostituito.
</p>

<p>
Nei due ultimi secoli dell’Impero, a queste cause si
deve aggiungerne una nuova, che eserciterà la sua influenza
su tutto il Medio Evo: lo spirito deliberatamente antiscientifico
della nuova religione cristiana.
</p>

<div class="chapter">
<p>
<span class="pagenum" id="Page_65">[65]</span>
</p>

<h2 id="scaraba">LA SCIENZA ARABA E CRISTIANA MEDIOEVALE</h2>
</div>

<p>
14. <b>Carattere generale della cultura scientifica del
Medio Evo.</b> — La coltura scientifica nel Medio Evo — in
quest’età piena di disordini, d’invasioni esterne, di torbidi
interni —; la coltura scientifica, diciamo, come ogni forma
di coltura, decade profondamente. I suoi caratteri più
visibili sono i seguenti:
</p>

<p>
<i>a</i>) Fin adesso le singole scienze si erano andate
specializzando, e avevano via via assunto una fisionomia
propria; ora, invece, ciascuna perde la sua fisionomia e
tutte tornano ad uno stadio indistinto, per cui l’una si
confonde ed infonde nell’altra. Non si avrà più una scienza
matematica, fisica, medica ecc., ma si avrà una scienza
universale che abbraccia tutto il sapere, fortemente ridotto
e indifferenziato, dell’epoca. <i>La scienza cede il posto all’enciclopedia
universale</i>. Insigne monumento letterario fra
tutti gli altri, ma che reca anch’esso, in modo solenne,
l’impronta di questo preciso carattere della scienza medievale,
è la <i>Divina Commedia</i> di Dante Alighieri.
</p>

<p>
<i>b</i>) Nell’antichissimo Oriente le scienze erano state impacciate
e ingombre di prevenzioni religiose. Nel periodo
classico greco, i progressi della scienza erano stati impacciati
dall’eccessivo speculare filosofico in luogo del paziente
osservare e sperimentare. Il periodo greco-ellenistico
aveva decisamente rotto con questo andazzo. La scienza
aveva tralasciato di proporsi il problema ultimo dell’essere
<span class="pagenum" id="Page_66">[66]</span>
e aveva preferito ricercare le leggi di gruppi singoli di
fenomeni.
</p>

<p>
Ora, invece, si torna all’antichissimo indirizzo. Ora, come
nell’Oriente classico, la scienza è asservita alle dottrine
e agli insegnamenti religiosi. In tempi, come furono i
secoli del Medio Evo, di ardente fede cristiana e dominati
dall’autorità grandissima della Chiesa, non poteva accadere
altrimenti. Il primo compito del pensatore medievale è
credere; il secondo è intendere. Ma bisognerà intendere
solo per meglio credere! Tuttavia, se la formula della fede
è quella fissata dalla rivelazione dell’Evangelo, legittimamente
interpretata dalla Chiesa, non si mancherà di cercare
di dimostrarla anche con gli aiuti del pensiero laico. E
giacchè tra i pochi libri superstiti dell’antica, sempre onorata,
coltura classica il primo posto è tenuto dalle opere di
filosofia di Aristotele, i concetti fondamentali dell’aristotelismo
sono ora adoperati a cementare l’edifizio del pensiero
della filosofia cristiana.
</p>

<p>
Tale il carattere del grosso della filosofia medievale, o,
per lo meno, della così detta <i>scolastica</i>:<a class="tag" id="tag46" href="#note46">[46]</a> la corrente più
ampia, di filosofia medievale, che mette capo all’opera del
suo massimo filosofo, S. Tomaso d’Aquino (1227-1275), e i
cui criterii regoleranno quasi tutta la scienza medievale.
</p>

<p>
<i>c</i>) Ma non solo è ora falsato il contenuto della scienza,
bensì anche il metodo per arrivarci. Assolutamente, non
si studiano più, non più si osservano ed esperimentano i
fatti, come Aristotele aveva inculcato e la scienza ellenistica
praticato; non se ne elaborano i resultati con l’aiuto
della libera ragione. Ma si cerca di creare la scienza, deducendone
concetti e leggi da nozioni generali di filosofia
o da postulati religiosi. Anche da Aristotele, ossia dalle
regole che egli aveva assegnate all’umano ragionare, sono
tratte ora le norme, con cui allacciare, attraverso i suoi anelli
la nuova catena di deduzioni scientifiche. Così, privata di
<span class="pagenum" id="Page_67">[67]</span>
due dei suoi necessari elementi — l’osservazione e l’esperimento — la
scienza medievale costruirà dottrine puramente
formalistiche, e tanto vuote quanto presuntuose, come quelle
che si ritenevano fondate su teoriche superiori e infallibili.
</p>

<p>
Questo complesso di presupposti filosofici e di nozioni
pseudo-scientifiche sarà intitolato ad Aristotele: sarà detto
l’<i>aristotelismo</i> medievale, tanto diverso dallo spirito del vero
Aristotele, e contro cui la scienza dovrà lungamente combattere
quando vorrà risorgere.
</p>

<p>
Una netta distinzione va però fatta, nel Medio Evo, fra
la coltura scientifica del mondo arabo e la coltura scientifica
del mondo cristiano occidentale. La decadenza, di
cui parliamo, si riferisce specialmente a quest’ultimo, ove
pure, specie grazie al pensiero greco, la scienza era dapprima
nata è salita a grande altezza. Il mondo arabo invece,
ossia quella parte dell’Asia Occidentale, dell’Africa
settentrionale, e, più tardi, la Spagna, conquistate nei
secc. VII-VIII dal nuovo popolo semitico degli Arabi, non
perde i contatti con la scienza greca, ne diviene, anzi,
l’erede, si sforza di conoscerla, diffonderla, approfondirla.
</p>

<p>
Qui, più che di decadenza, deve parlarsi di arresto,
di stasi. E la prima rinascita scientifica dell’Occidente
sarà dovuta alle influenze arabe.
</p>

<hr class="tbs">

<p>
15. <b>La coltura scientifica nell’alto Medio Evo</b> (secoli
<span class="smcap lowercase">VI-XII</span>): <i>A</i>). <i>Nel mondo cristiano</i>. — Dopo la fine
dell’Impero romano d’Occidente, in Europa, il culto delle
matematiche si spegne completamente per circa un secolo.
Il matematico non è che un astrologo, un indovino, un
ciarlatano, la cui scienza è interdetta ufficialmente dai
nuovi governi barbarici. Un solo personaggio è da menzionare
tra la fine del sec. <span class="smcap lowercase">V</span> e i primi del sec. <span class="smcap lowercase">VII</span>: <i>Severino
Boezio</i> (480-524), una delle vittime della reazione degli
ultimi anni del re ostrogoto in Italia, Teodorico. Egli fu
autore di un operetta famosa, scritta in carcere, <i>La filosofia
<span class="pagenum" id="Page_68">[68]</span>
consolatrice</i> (<i>De consolatione philosophiae</i>), ma scrisse
anche due libri di aritmetica e di geometria, riassunto di
matematici greci, specie di Euclide. Or bene, <i>nella sua
geometria, egli ci fa cenno della conoscenza, presso gli antichi</i>
(egli dice i Pitagorici), <i>di cifre, somigliantissime a
quelle usate dagli Arabi d’Occidente</i> (i così detti numerali
<i>Gubar</i>), che sono le progenitrici delle nostre cifre. Noi non
riusciamo, neanche oggi, a spiegare in che modo la notizia
di tali cifre fosse penetrata nella coltura matematica dei
Romani del Medio Evo. Tuttavia, a parte questo particolare,
che c’impressiona, la <i>Geometria</i> di Boezio, l’ultima
opera matematica romana, dell’evo antico e la prima dell’evo
medio, è di scarsissimo valore. Contiene gli enunciati
del primo libro di Euclide, di poche proposizioni del terzo
e quarto libro senza dimostrazione. Alquanto migliore è la
sua <i>Aritmetica</i>. Tuttavia, l’una e l’altra rimasero in Occidente,
per circa sette secoli, come l’unica fonte di questo
genere di coltura scientifica.
</p>

<p>
Le discipline matematiche, come la coltura dell’epoca
risorgono, nel sec. <span class="smcap lowercase">IX</span>, al costituirsi dell’Impero carolingio,
che rinnova nella storia medievale la stessa funzione, che
avea avuta l’antico Impero romano: quella cioè di costituire,
in mezzo a un mondo barbarico, un’oasi di pace e
di civiltà. Or bene, nella riforma della istruzione dell’Impero,
fatta da Carlo Magno, e di cui il merito principale
è da attribuire al monaco anglosassone <i>Alcuino</i> (735-804),
che fu come il suo ministro della istruzione pubblica, noi
troviamo che le nuove scuole, nel corso superiore (il <i>quadrivio</i>),
hanno anche l’insegnamento dell’aritmetica, della
geometria, dell’astronomia. Egli, Alcuino, compose, a questo
proposito, una raccolta di problemi dal titolo — <i>Quesiti
per aguzzare l’ingegno dei giovani</i> —, ed egli stesso,
con altri, fu incaricato di tenere a Corte delle lezioni di
matematica e di astronomia.
</p>

<p>
La riforma dell’istruzione, compiuta da Carlo Magno e
da Alcuino, ha carattere principalmente ecclesiastico. Certo,
<span class="pagenum" id="Page_69">[69]</span>
il grande imperatore volle che anche il popolo potesse
istruirsi, e richiese che in ogni cittadina o villaggio, il
prete tenesse scuola gratuita ai fanciulli. Ma le sue grandi
riforme riguardarono le scuole annesse ai vescovati e ai
monasteri, dove monaci e laici, ma specie i primi, avrebbero
coltivato i rami superiori della coltura.
</p>

<p>
La sua riforma non potè mancare di dare qualche
frutto, se non per la scienza (nella quale non troviamo
l’ombra di un progresso, anzi si rimane lontanissimi dall’altezza
raggiunta nel periodo alessandrino), per la diffusione
della coltura. Naturalmente, le tempestose vicende
che l’Impero carolingio dovette affrontare dalla morte di
Carlo Magno alla sua finale catastrofe, nell’887, non erano
fatte per incoraggiare gli studii scientifici. Di peggio avvenne
col dissolversi dell’Impero, e con le lotte che tosto
si accesero in ognuna delle tre grandi sezioni politiche,
che ne emersero (Italia, Francia, Germania), fra i pretendenti
alla Corona regia e imperiale.
</p>

<p>
Soltanto, in sullo scorcio del sec. <span class="smcap lowercase">X</span>, al primo consolidarsi
della monarchia in Francia per opera della Casa
dei Capetingi, e, in Germania, per opera degli Ottoni, si
ha una ripresa nel campo della coltura scientifica.
</p>

<p>
Anche ora, come nei cinque secoli precedenti, benchè
non manchino scuole laiche, private o sovvenute dai municipii,
la coltura vive specialmente all’ombra dei conventi,
e nelle scuole ecclesiastiche (vescovili e monastiche). Non
a caso, perciò, il più grande dotto del sec. <span class="smcap lowercase">X</span> è un monaco — <i>Gerberto</i>
(940-1003, che sarà poi papa <i>Silvestro II</i>) — matematico,
astronomo, fisico ecc. La sua celebre scuola
ebbe sede a Rheims; vi si insegnavano tutte le discipline
scientifiche del tempo; vi si davano esperimenti di fisica,
e a lui si attribuisce la costruzione di organi idraulici. Egli
stesso scrisse di matematica (non andò tuttavia oltre il
segno a cui era giunto Boezio), e ricercò dovunque libri
antichi di scienza, divenuti ormai rarissimi.
</p>

<p>
Proprio, a motivo della sua scienza e delle sue pratiche
<span class="pagenum" id="Page_70">[70]</span>
scientifiche, la vita di Gerberto fu agitatissima. Il volgo lo
riteneva uno stregone; le autorità ecclesiastiche lo colpirono
più volte. Ma è innegabile la sua influenza sui suoi
contemporanei e sui dotti dei due secoli a lui successivi:
i secc. <span class="smcap lowercase">XI</span> e <span class="smcap lowercase">XII</span>. In questo lungo periodo la scuola di
Rheims fu la mèta del pellegrinaggio degli amatori della
scienza di ogni Paese; i quali, tornati in patria, vi diffondevano
il sapere che colà avevano attinto.
</p>

<p>
Una speciale importanza ebbe il fatto che, nella sua
scuola di Rheims, Gerberto aveva insegnato anche le dottrine
filosofiche di Aristotele, che però egli non conosceva
direttamente, ma attraverso quanto ne tramandavano gli
scrittori latini, specie Boezio. L’amore, che egli seppe
istillare per Aristotele, fu così grande, che i suoi discepoli
furono invogliati a ricercarne direttamente le opere,
e le chiesero, più che alla letteratura greca, di cui si era
scordata la lingua, alle traduzioni arabe. Dal che dovevano
venire profondi rivolgimenti.
</p>

<hr class="tbs">

<p>
La ignoranza scientifica, che fin ora abbiamo notata
presso gli Occidentali nell’alto Medio Evo, nei riguardi
delle scienze più nobili dell’antichità — la matematica, e
l’astronomia — è forse ancor più profonda nei riguardi
della fisica, della chimica, della zoologia, della botanica.
</p>

<p>
Non soltanto la parola <i>fisica</i>, ma il contenuto stesso di
questa disciplina, viene ora giudicato come qualcosa di
abietto — quale cura volgare delle cose materiali —, anzi
di contrario alla religione e alla scienza divina. Quindi la
«fisica» fu fieramente avversata dalla Chiesa, nè il clero,
nelle cui mani era tutta la coltura del tempo, volle occuparsene.
Gli eretici medievali sono denominati <i>epicurèi</i>, ed
eretica è considerata la più grande teoria fisica dell’antichità — quella
atomica —, insegnata da Democrito e da
Epicuro.
</p>

<p>
Tuttavia l’atomismo non è spento, e noi troviamo un
fisico, un monaco, <i>Guglielmo de Conches</i> († 1150), il quale,
<span class="pagenum" id="Page_71">[71]</span>
pur senza pronunziare il nome aborrito, è un ripetitore
della teoria atomica.
</p>

<p>
Ma la condanna morale della religione e della Chiesa
contro gli studii di fisica non risultava sufficiente. Gli
oscuri contravventori dovevano essere numerosi. Perciò, con
l’organizzarsi della <i>Inquisizione</i>, in sui primi del sec. <span class="smcap lowercase">XIII</span>,
fu inferto un colpo mortale allo studio della fisica: nel
1245 i Domenicani lo proibirono assolutamente in seno al
loro ordine. In tema di fisica non si può nè ricercare nè
speculare; si deve star paghi alla teoria enunciata da
<i>S. Tommaso d’Aquino</i> (1227-75), il massimo filosofo medievale,
la quale, in fondo, è una teoria aristotelica. Che,
cioè, la materia è inerte, priva di energia interna, e la
vita, il moto delle cose, non dipendono da essa, ma dallo
Spirito, dalla Volontà suprema che regge il mondo, e ch’è
la vera causa di ogni così detto fenomeno fisico.
</p>

<p>
Unico, nuovo strumento fisico, introdotto nell’Europa
medievale, è la <i>bussola</i>; il che fu dovuto alle superiori
esigenze delle città marinare italiane. La sua prima menzione
risale al sec. <span class="smcap lowercase">XII</span>, ma essa ne è certamente anteriore.
Gli Amalfitani pare ne fossero gli introduttori in
Occidente, avendola conosciuta presso gli Arabi, che a loro
volta, forse, l’avevano appresa dai Cinesi. Essa era, allora,
grossolanamente formata da un ago calamitato, collocato
sur un assicella di legno o in una cannuccia galleggiante
sull’acqua. L’Amalfitano <i>Flavio Gioia</i> (secc. <span class="smcap lowercase">XIII-XIV</span>) non fu
dunque l’inventore, ma solo il perfezionatore della bussola.
</p>

<hr class="tbs">

<p>
Col decadere o col disparire dell’attività industriale in
Occidente, manca l’incentivo a qualunque speculazione ed
esperienza di chimica. Solo verso i secc. <span class="smcap lowercase">XI-XII</span>, sotto l’influenza
dell’alchimia araba, che, attraverso la Spagna e
l’Italia meridionale, passa nell’Occidente cristiano, comincia
a svilupparsi un’alchimia cristiana.
</p>

<p>
Analogamente, l’unico scritto, che possa avere attinenza
con le scienze così dette naturali (zoologia e botanica) è un
<span class="pagenum" id="Page_72">[72]</span>
libro de <i>Le Origini</i> del vescovo di Siviglia, <i>Isidoro</i> (a mezzo
il sec. <span class="smcap lowercase">VII</span>), in cui quelle discipline dimostrarono di essere
precipitate in uno stadio ancor più caotico che non negli
ultimi secoli del periodo romano.
</p>

<p>
Unica scienza, che sornuota all’universale naufragio,
è la medicina, grazie alla sua importanza pratica.
</p>

<p>
Le scuole mediche non furono, come le altre, in cui
s’impartiva la restante cultura scientifica, vietate dalle
autorità ecclesiastiche, o perseguitate dai Barbari, o trascurate
dai principati barbarici medievali. In tutto l’Occidente,
nel corso dei secc. <span class="smcap lowercase">X-XII</span>, si hanno scuole di
medicina nei chiostri, tal quale come, un tempo, in Grecia,
prima di Ippocrate, e fuori di essi. A Milano, nell’<span class="smcap lowercase">VIII</span>
secolo, si insegnano le dottrine di Ippocrate e di Galeno;
nelle abbazie di San Gallo (in Francia) e di Monte Cassino,
in Italia, si copiano manoscritti medici antichi. Ma la
<i>Scuola medica</i> più gloriosa è quella che si istituisce, non
sappiamo precisamente quando, certo prima del mille, in
Salerno, capoluogo dell’omonimo principato longobardico,
dove gli insegnamenti medici si ispirano a Galeno; dove
si narra ci fossero anche donne diplomate in medicina;
dove si impartiscono precetti medici, che fanno testo, e
richiamano l’attenzione di principi indigeni e stranieri,
quali il re d’Inghilterra; una scuola, insomma, che più
tardi attirerà su di sè il favore e la protezione dei sovrani
normanni, prima, dei monarchi svevi, poi.
</p>

<p>
Gli è appunto in questo tempo, ossia nell’età di Federico
II di Svevia (primo cinquantennio del sec. <span class="smcap lowercase">XIII</span>), che
la cultura dell’Europa cristiana occidentale entra in diretto
rapporto con la cultura araba.
</p>

<p>
<i>B</i>). <i>Gli Arabi e la coltura (secc. VII-XII).</i> — Mentre
le tenebre dell’ignoranza calavano sull’Europa
occidentale, si fondava in Oriente l’Impero arabo, il quale,
nei sec. <span class="smcap lowercase">VII-VIII</span>, si stendeva già sulla Persia, sulla Mesopotamia,
la Siria, l’Egitto, su tutta l’Africa settentrionale
e, in Occidente, anche in Spagna.
</p>

<p>
<span class="pagenum" id="Page_73">[73]</span>
</p>

<p>
Alla dinastia dei Califfi Abassidi toccò la massima
parte — tutta la sezione orientale — di questo vasto impero,
ed essi posero la loro capitale in Bagdàd sull’Eufrate,
non lungi dall’antica Babilonia, e perciò in sede
adatta ad accogliere le correnti della civiltà ellenistica,
ossia della civiltà greco-orientale, che da Alessandro Magno
si era sparsa per tutto l’Oriente, e della civiltà indiana,
rimasta fin allora come isolata dal mondo.
</p>

<p>
Essi, a  differenza dei principi dell’Europa occidentale
loro contemporanei, furono grandi mecenati, sommi protettori
delle scienze e delle arti.<a class="tag" id="tag47" href="#note47">[47]</a> Alla loro Corte si raccolsero
scienziati greci, persiani, indiani; essi fecero ricercare,
studiare e tradurre le principali opere della scienza
greca antica, e, se non sempre gli Arabi ne continuarono
con nuovi progressi i resultati, ne furono — essi i barbari
di ieri — i più fedeli custodi.
</p>

<p>
L’efficacia dell’opera loro non cessa coi secc. <span class="smcap lowercase">XII-XIII</span>,
allorquando il mondo arabo orientale subì delle gravissime
traversie, attaccato dai Cristiani con le Crociate, in Spagna
e nell’Asia occidentale, e dai barbari, Turchi e Mongoli,
nell’Asia orientale. Sotto i colpi di questi ultimi, barbari
ferocissimi, finisce, anzi, il califfato di Bagdàd (1258). Ma
gli Arabi, da un lato, consegneranno all’Occidente cristiano
la fiaccola del sapere, che soli per sette secoli avevano
custodita, dall’altro, lascieranno in eredità ai Mongoli conquistatori
la stessa passione della coltura, da cui essi erano
stati presi. E le Corti del famoso <i>Gengiskan</i>, nel sec. <span class="smcap lowercase">XIII</span>,
e poi, un secolo più tardi, quella del terribile <i>Tamerlano</i>
(in Samarcanda) rivaleggeranno per splendore di mecenatismo
con quelle arabe, che le avevano precedute.
</p>

<p>
Bagdàd non fu l’unico centro della coltura araba. In
Egitto essa ebbe sede in <i>Cairo</i>, la nuova città araba, che
detronizza la greca Alessandria, e dove, specie per opera
<span class="pagenum" id="Page_74">[74]</span>
dei Califfi Fatimidi, viene fondata una biblioteca più grandiosa
di quella di Alessandria. Nella Spagna, dove non dominarono
gli Abassidi, ma i Califfi Omiadi, fiorirono scuole
luminose: a Siviglia, Cordova, Granata, Toledo, altrove.
</p>

<p>
<i>C</i>). <i>La coltura scientifica degli Arabi: a) Matematica
e Astronomia.</i> — Le due scienze, nelle quali
gli Arabi si segnalarono specialmente, furono le matematiche
e l’astronomia. Essi ebbero il vantaggio di poter
fondere insieme i progressi compiuti in matematica e in
astronomia, dai Greci, alle cui opere attinsero direttamente,
con quelli, compiuti dagli Indiani. Al principio del sec. <span class="smcap lowercase">X</span>
tutti gli scritti principali dei matematici greci — in primo,
gli <i>Elementi</i> di Euclide, l’<i>Almagesto</i> di Tolomeo, e poi le
opere di Apollonio, Archimede, Erone, Diofanto — erano
tradotte in arabo, e gli Arabi si erano appropriati di tutte
le conquiste matematiche del genio greco. D’altro canto
essi leggevano le opere matematiche degli Indiani,<a class="tag" id="tag48" href="#note48">[48]</a> e da
loro ritraevano il sistema di numerazione e le progredite
cognizioni algebriche (cfr. § 4).
</p>

<p>
Singolare è la storia delle <i>cifre</i> così dette <i>arabiche</i>
(le quali poi sono indiane), che gli Arabi adottarono, e
che da loro sono passate a noi. Gli Indiani non usarono
un sistema di numerazione identico per tutti i luoghi e
per tutti i tempi. Fin dal secondo secolo di C., essi possedevano
nove segni per indicare i primi nove numeri,
ma non lo <i>zero</i>, elemento fondamentale della futura numerazione
indiano-araba, e della nostra attuale, come quello
che, pur non avendo valore, serve a dare un differente
valore alle cifre cui si raccosta. Queste cifre pare siano
state conosciute in Occidente (cfr. § 15 <i>A</i>), e certo furono
adottate dagli Arabi di Spagna col nome di <i>numerali gubar</i>.
Più tardi, verso l’ottavo secolo di C., non solo la forma
delle antiche cifre indiane è cambiata, ma ad esse si è
<span class="pagenum" id="Page_75">[75]</span>
aggiunto lo <i>zero</i> nella nota forma di cerchietto: tali sono
i numerali, che furono adottati dagli Arabi d’Oriente. Modificazioni
ulteriori trasformarono le cifre indiane nei moderni
segni detti <i>devanagari</i>, che anche gli Arabi accolsero
e trasmisero a noi, porgendoci così il mezzo di eseguire
rapidamente le operazioni aritmetiche con l’usare una serie
brevissima di dieci segni numerici, ma fondata sul principio
che una cifra, scritta a sinistra di un’altra, acquista
un valore dieci volte maggiore.<a class="tag" id="tag49" href="#note49">[49]</a>
</p>

<p>
Più tardi, però, ossia fin dal sec. <span class="smcap lowercase">IX</span>, gli Arabi vantano,
oltre alle traduzioni greche, opere originali.
</p>

<p>
Quale il valore e il contributo, recato direttamente
dagli Arabi alle matematiche e all’astronomia? Il loro
merito è, diremo così, di carattere più estensivo che intensivo.
Essi acquistarono una conoscenza completa di tutto
quanto i Greci avevano scoperto nelle matematiche; ma,
eccezion fatta della trigonometria, che perfezionarono, che
trattarono per i primi indipendentemente dall’astronomia,
e a cui dettero la forma attuale, essi lasciarono immutate,
quali le avevano ricevute dai Greci, le altre parti della
geometria. Per contro, avendo appreso l’algebra dagli Indiani,
l’applicarono alla geometria, e si spinsero fino alla
soluzione delle equazioni di 3º grado mediante costruzioni
geometriche. Come si vede anche da quest’unico esempio,
gli Arabi non trattarono separatamente geometria ed algebra,
ma l’una col mezzo dell’altra, precorrendo e fissando
in tal modo uno dei caratteri della matematica moderna ed
anche molti dei progressi della geometria, dopo il sec. <span class="smcap lowercase">XVI</span>.<a class="tag" id="tag50" href="#note50">[50]</a>
</p>

<p>
Dell’astronomia gli Arabi ebbero bisogno, forse più che
<span class="pagenum" id="Page_76">[76]</span>
delle matematiche, perchè certe norme religiose richiedevano
la conoscenza della direzione in cui si trova la Mecca;
perchè i digiuni e le festività maomettane dovevano farsi
in corrispondenza delle fasi lunari; perchè la mirabile trasparenza
del cielo orientale invita naturalmente alle osservazioni
astronomiche; infine perchè, specie le civiltà
orientali, con cui gli Arabi entrarono in intimo contatto,
credevano fermamente che i moti degli astri, le eclissi ecc.
avessero influenza sul destino degli uomini e che si potesse
predire il futuro delle vicende umane (cfr. §§ 2 <i>A</i>; 3 <i>A</i>).
</p>

<p>
Per ciò gli studii astronomici furono, presso gli Arabi,
in gran voga, e, oltre a voler tradotte le opere degli astronomi
greci, i principi arabi fondarono osservatorii astronomici
(a Damasco, Bagdàd, Cordova) e fecero istituire serie,
continuate e metodiche, di osservazioni. Si ebbe perciò
campo di correggere e perfezionare le tavole astronomiche
greche e gli istrumenti fin allora conosciuti e adoperati; si
applicò, infine, largamente, la matematica all’astronomia.
</p>

<p>
Come abbiamo accennato, anche quando, in Oriente,
il dominio dei Califfi cedette il posto a quello dei Mongoli,
l’eredità della loro scienza — specie in astronomia — rimase
intatta, e gli astronomi di Gengiskan usavano strumenti,
per grandezza e per costruzione, superiori, forse,
a quelli usati dagli Europei nell’età di Copernico (sec. <span class="smcap lowercase">XVI</span>).
</p>

<p>
Tuttavia deve dirsi che nessuna grande scoperta può
essere attribuita all’astronomia araba. Gli Arabi assimilarono
le idee altrui, le perfezionarono, le corressero, in
quanto erano osservatori pazienti e calcolatori abilissimi.
Ma nulla più: il massimo dei servizi, reso dagli Arabi
all’astronomia, può dirsi questo: ch’essi conservarono e
tramandarono all’età moderna la scienza greca, la quale
senza di loro sarebbe forse andata dispersa.<a class="tag" id="tag51" href="#note51">[51]</a>
</p>

<p>
<span class="pagenum" id="Page_77">[77]</span>
</p>

<p>
Ecco qualche nome di matematici-astronomi arabi: <i>Maometto
ben Musa al Hovarezmi</i> (sec. <span class="smcap lowercase">IX</span>), <i>Al Battani</i> e
<i>Abul Wafa</i> (sec. <span class="smcap lowercase">X</span>), <i>Gebar, Omar Al Hayami</i> (secc. <span class="smcap lowercase">XI-XII</span>),
<i>Nassir Eddin</i> (sec. <span class="smcap lowercase">XIII</span>), astronomo di Gengiskan; <i>Zerkakali</i>,
in Spagna (sec. <span class="smcap lowercase">XI</span>), ecc.
</p>

<p>
<i>D</i>). <i>Fisica e Chimica.</i> — Come in astronomia e matematica,
così anche in fisica, gli Arabi furono fedeli
discepoli dei Greci, le cui dottrine essi continuarono, e,
in qualche punto, perfezionarono. Ma in verità essi trattarono
a fondo un solo ramo della fisica: l’ottica. Notevolissimi,
ad esempio, furono gli studii di ottica di <i>Al Hazen</i>
(secc. <span class="smcap lowercase">X-XI</span>), che scrisse appunto un’<i>Ottica</i>. Egli sostenne,
e, per la prima volta, in modo preciso, che il fenomeno
della visione non dipende da raggi luminosi, che partano
dall’occhio, ma al contrario, da fasci di raggi luminosi,
in forma di piramide, che si partono dall’oggetto, e penetrano
nell’occhio, aventi come vertice il punto dell’oggetto
da cui muovono e come base la pupilla dell’occhio. Egli è
il primo fisico che ci abbia dato una descrizione particolareggiata
dell’occhio umano. Non basta: nella sua <i>Ottica</i>,
pigliando le mosse da Tolomeo, egli ristudiò a fondo le
leggi della propagazione, della riflessione e della rifrazione
della luce. Famoso è il problema di ottica che porta il suo
nome (<i>il problema di Al Hazen</i>): <i>data la posizione di un
punto luminoso e dell’occhio, trovare il punto nello specchio
(sferico, cilindrico, conico), in cui avviene la riflessione</i>.
</p>

<p>
Altri dopo di lui tornò a studiare i fenomeni dell’ottica,
del calore, della meccanica (specie la questione del
peso specifico). Tuttavia, gli Arabi non aggiunsero nulla
alle teorie fisiche greche in questi altri campi. Non si
può dire neanche che circa ai concetti di materia e di
forza, e ai loro rapporti, si discostassero dai Greci. Aristotele
rimase il loro esclusivo maestro, ed anch’essi, come
Aristotele, opinarono per il dualismo di questi due elementi
(cfr. § 8 <i>A</i>).
</p>

<p>
Per contro, una disciplina, nella quale gli Arabi vennero
<span class="pagenum" id="Page_78">[78]</span>
considerati maestri, fu la <i>chimica</i> od <i>alchimia</i>, parola,
quest’ultima che infatti, avvertimmo, significa semplicemente
<i>la chimica</i>.
</p>

<p>
Con gli Arabi, ossia sotto il dominio dei Califfi, la
chimica, quale scienza sperimentale, si stacca nettamente
dalla chimica industriale e diviene una scienza a sè, coltivata
non più da mestieranti o da artigiani, ma da colti
scienziati operatori.
</p>

<p>
Il più grande chimico o alchimista arabo è <i>Gebar</i>,<a class="tag" id="tag52" href="#note52">[52]</a>
le cui opere sono numerose e, per la chimica araba del
Medio Evo, fondamentali. Sua teoria, chiave di ogni altra
era questa: che tutti i metalli sono composti di zolfo, di
mercurio (solo più tardi l’alchimia vi aggiungerà il sale
e l’arsenico, che però spesso verrà confuso con lo zolfo),
e le loro differenze dipendono dalle proporzioni relative
e dal grado di purezza di questi due loro componenti. Ma
lo <i>zolfo</i>, il <i>mercurio</i>, di cui Gebar parla, <i>non sono le sostanze,
che noi conosciamo e che così denominiamo; sono invece le
quintessenze delle medesime</i>. Il mercurio rappresenterebbe
il <i>principio</i> della fusibilità, della lucentezza, della malleabilità;
lo zolfo, il <i>principio</i> della combustibilità e del colore.
<i>Chi perverrà a isolare queste quintessenze, questi principii
potrà fabbricare tutti i metalli.</i>
</p>

<p>
Questo è uno dei concetti capitali della chimica nel
Medio Evo. Sulla traccia segnata dal Gebar, lavorarono
gli Arabi di Oriente e di Spagna dei secc. <span class="smcap lowercase">IX-XI</span> — <i>Rhazes,
Avicenna, Albiruni</i> —, sì che deve dirsi che, se egli fu
uno dei primi e il più grande, non è punto l’unico chimico
arabo.
</p>

<p>
Quei dotti conoscevano e praticavano comunemente
gran numero dei nostri processi chimici (distillazione con
l’alambicco, sublimazione, calcinazione, filtrazione); preparavano
molte sostanze saline (carbonato di soda, potassa,
<span class="pagenum" id="Page_79">[79]</span>
sale ammoniaco, nitrato di argento, allume, sublimato
corrosivo, ossia <i>bicloruro di mercurio</i>); conoscevano
il modo di preparare taluni acidi (aceto, acqua ragia, vetriolo).
</p>

<p>
Ma tutte queste conoscenze dovevano, secondo i chimici
arabi, non restare fine a se stesse. Dovevano, da un
lato, servire alla medicina (i chimici furono in buona parte
medici); dall’altro, e principalmente, servire a raggiungere
lo scopo supremo della conquista del sovrano reagente,
con cui trasmutare tutti i metalli vili in oro o almeno in
argento.
</p>

<p>
Questo reagente molti alchimisti dicevano di averlo
trovato. Esso sarebbe stato la <i>pietra filosofale</i>. Ma, se su
di essa si davano formule misteriose, nessuno all’infuori
degli interessati ebbe la fortuna di vederla e toccarla.<a class="tag" id="tag53" href="#note53">[53]</a>
È chiaro come, avviata su questa strada, la chimica dovesse
cadere in mano di falsari, di ciurmadori, o anche,
semplicemente, di visionari. Ne seguì che, non ostante il
gigantesco lavorio chimico che gli Arabi iniziarono, o a
cui dettero un grande impulso, e che durerà fino al
sec. <span class="smcap lowercase">XVIII</span>, le imposture e le illusioni vi si mescolavano
in tale e tanta copia, da nascondere quasi completamente
i resultati utili.
</p>

<p>
<i>E</i>). <i>Medicina e scienze naturali.</i> — Al pari di
quella chimica, la letteratura medica degli Arabi medievali
d’Oriente e d’Occidente è immensa, e di non spregiabile
valore. Tuttavia deve dirsi che essa si fonda, al
solito, sulla scienza medica dei libri greci del periodo ellenistico
e romano, e assai spesso ne ripete alla lettera
gl’insegnamenti. Fra i Greci del periodo romano, il grande
dominatore della scienza medica è Galeno, e Galeniani sono
<span class="pagenum" id="Page_80">[80]</span>
<i>Rhazes</i> (<span class="smcap lowercase">IX-X</span> sec.), <i>Avicenna</i> (930-1037), uno dei maggiori
intelletti dei secc. <span class="smcap lowercase">X-XI</span>, matematico, chimico, filosofo, ma
sopra tutto medico e autore di un <i>Canone della medicina</i>,
attinto sostanzialmente a Galeno, e, con Avicenna, <i>Averroè</i>
(<i>Maometto ibn Rochd</i>) (sec. <span class="smcap lowercase">XII</span>), spagnolo e discepolo ideale
di Avicenna, autore, anche lui, di un corso completo di
medicina.
</p>

<p>
Lo stesso non è a dire della zoologia e della botanica
araba. Gli Arabi arrecarono assai piccolo contributo all’una
e all’altra scienza. Descrissero un certo numero
di animali dei paesi, da essi conosciuti e conquistati, e di
piante, cui attribuivano un valore, medicinale o economico;
ma nulla di scientifico in tutto ciò.
</p>

<p>
<i>F</i>). <i>Valore della scienza araba medievale.</i> — Il
giudizio, che deve farsi della scienza araba, è identico
a quello che può portarsi su tutta la cultura in genere di
questo popolo. La scienza araba, salvo un po’ nelle matematiche,
non ebbe gran che di originale, e diffuse e
seguì fedelissimamente quella greca. Ma questo appunto
fu il suo merito indimenticabile: in un’età, nella quale
tanto preziosa eredità veniva dimenticata e sperduta, essa
ne raccolse, e serbò inviolata, la memoria, e, quando la vitalità
storica del popolo arabo si spense, trasmise intatto
all’avvenire il prezioso tesoro.
</p>

<hr class="tbs">

<p>
16. <b>La scienza bizantina.</b> — Si deve anche agli Arabi,
o piuttosto alla loro invasione, il fatto che una parte dei
dotti greci, sparsi nelle capitali dell’Oriente, ellenistico e romano,
fuggissero atterriti dinanzi ai conquistatori e si rifugiassero
a Costantinopoli, cuore e cervello del mondo
bizantino.
</p>

<p>
Per tale circostanza si ebbe qui appunto, tra il sec. <span class="smcap lowercase">VII</span>
e il 1453 (l’anno della conquista turca di Costantinopoli),
il fiorire dell’ultima scienza greca.
</p>

<p>
Pur troppo, si tratta di fioritura di scarsissimo valore:
la decadenza, che era cominciata presso i Greci in seno
<span class="pagenum" id="Page_81">[81]</span>
al mondo romano, si aggrava paurosamente presso i Bizantini.
Non ostante la diretta cognizione della lingua
greca, in cui tante opere di scienze erano state dettate;
non ostante i meravigliosi manoscritti antichi, che
solo le biblioteche costantinopolitane possedevano, il contributo
dell’età bizantina alla scienza ellenica è quasi nullo.
La vita agitata che per secoli visse l’Impero bizantino,
l’intolleranza religiosa, anzi, peggio ancora, la volontaria
soggezione degli spiriti a numerose limitazioni dogmatiche,
contennero in assai angusti confini lo sviluppo della scienza
bizantina, che si fermò a uno scalino di poco più elevato
di quello della scienza cristiana occidentale e, per valore, rimase
lontanissima dalla scienza ellenistica e da quella araba.
</p>

<p>
Tuttavia, indirettamente, l’età bizantina giovò molto
alla scienza. Da questo sovrano centro di coltura si diffusero
molti dei libri, che gli Arabi conobbero e tradussero;
e di qui, dopo il 1453, si diffonderanno per il mondo, non
solo i libri, ma, altresì, i dotti greci, che in ambiente più
favorevole coopereranno non poco al risorgere della coltura
scientifica dell’evo moderno.
</p>

<hr class="tbs">

<p>
17. <b>Cultura arabo-cristiana nei secc. XII-XIV:</b>
<i>A</i>). <i>Considerazioni generali.</i> — I secoli <span class="smcap lowercase">XII-XIII</span>
registrano un intimo contatto culturale del mondo cristiano
occidentale col mondo arabo, specie con i vicini Arabi di
Spagna. In questi due secoli si traducono parecchie opere
scientifiche arabe in latino. Questo produsse due conseguenze:
da un lato, la coltura medievale cristiana dell’Occidente,
la cui lingua colta era il latino, si mise, attraverso
il mondo arabo, in contatto con la coltura scientifica greca;
dall’altro, ricominciò a formarsi un vero spirito e un acconcio
atteggiamento intellettuale, scientifico presso gli Occidentali.
</p>

<p>
Si notano perciò alcuni segni di declino nell’impero
assoluto, fin ora esercitato, dalla filosofia scolastica. Accanto
alla dottrina cristiana del mondo e dei suoi fenomeni,
fondata sulla rivelazione dell’<i>Evangelo</i> e illustrata
<span class="pagenum" id="Page_82">[82]</span>
dalla filosofia; in una parola, accanto alla <i>teologia</i>, vengono
a collocarsi le dottrine greco-arabiche, <i>che procedono secondo
i metodi di ragione</i> — quella che si disse la <i>filosofia
in senso ristretto</i> — e a cui mettono capo le scienze. Sorge
così, in questo tempo, la strana dottrina delle «due verità»,
per cui ad alcuni problemi, filosofici e scientifici, si dànno
ora due soluzioni: una <i>vera</i>, di fronte alla teologia, e una,
<i>vera</i> di fronte alla filosofia, <i>cioè, posti i principii e i criterii
del pensiero greco-arabico</i>. In tal modo, mentre fin adesso
la rivelazione religiosa aveva dominato la scienza, questa
ora se ne rende indipendente, ponendovisi a fianco, se non
di contro. Inoltre, dalla scolastica si diramano correnti di
pensiero che potrebbero dirsi, e talora sono dette, eretiche:
correnti mistiche e razionalistiche, ma egualmente rivoluzionarie,
ed esse sono appunto quelle preferite dai maggiori
scienziati di questo tempo, come Ruggero Bacone e
Raimondo Lullo.
</p>

<p>
Fra i più grandi traduttori di opere classiche di questa
età, si noverano <i>Adelardo</i> (Athelard di Barth), monaco inglese
(sec. <span class="smcap lowercase">XII</span>), che avrebbe voltato gli <i>Elementi</i> di Euclide
dall’arabo, dando così all’Occidente la prima traduzione
di quest’operetta classica; poi <i>Platone di Tivoli</i> (sec. <span class="smcap lowercase">XII</span>)
e sovra tutti <i>Gherardo di Cremona</i> (sec. <span class="smcap lowercase">XII</span>), che tradusse
dall’arabo circa 70 opere di matematica e di astronomia,
tra cui l’<i>Almagesto</i> di Tolomeo. Anche in quest’età, furono
tradotte, dall’arabo in latino, quelle opere di Aristotele,
che ancora l’Occidente ignorava, che meno di quelle già
note erano assimilabili dalla teologia cristiana, e che dettero
grande impulso alla coltura scientifica.
</p>

<p>
Contemporaneamente, venivano fondate in Europa, sin
dal principio del sec. <span class="smcap lowercase">XIII</span>, parecchie università. Prima tra
esse sembra sia stata quella di Parigi (1200). Poi vi seguirono
quella di Oxford (1214) e quella di Napoli, nel 1224,
per opera di quel grande principe che fu Federico II. Ed
egli stesso, che ben conosceva la coltura araba, incaricò
parecchi dotti del suo Regno di apprestare traduzioni dall’arabo
<span class="pagenum" id="Page_83">[83]</span>
di opere scientifiche classiche. Altre Università,
fondate nel sec. <span class="smcap lowercase">XIII</span>, furono Cambridge (1231), Orléans,
Padova, Praga, ecc.<a class="tag" id="tag54" href="#note54">[54]</a>
</p>

<p>
<i>B</i>). <i>Matematica ed Astronomia.</i> — Di tutto ciò
si ha una sensibile conseguenza nel campo delle matematiche.
Mentre fin adesso i matematici erano stati continuatori
della scienza greco-romana, e perciò erano detti
<i>abacisti</i> (dall’<i>abaco</i> romano, cfr. § 11 <i>B</i>), si hanno, d’ora innanzi,
dei prosecutori delle matematiche indo-arabiche, e
saran detti <i>algoritmici</i>.<a class="tag" id="tag55" href="#note55">[55]</a>
</p>

<p>
Tuttavia il più grande matematico del sec. <span class="smcap lowercase">XIII</span>, l’italiano
<i>Leonardo da Pisa</i> (<i>Leonardo Fibonacci = figlio di Bonaccio</i>),
può dirsi un autodidatta. Figlio di mercanti, viaggiò
in Egitto, Siria, Grecia, Sicilia, e nel suo <i>Liber abaci</i>,
primo portò, nell’Occidente cristiano, le cifre indiane e
l’aritmetica indo-arabica. In quest’opera classica, donde
per secoli i matematici attingeranno i materiali dei loro
libri, si trovano illustrati e spiegati: 1) i metodi più perfetti,
allora noti, per il calcolo dei numeri interi e delle
frazioni; 2) le estrazioni delle radici quadrata e cubica;
3) la teoria delle grandezze incommensurabili; 4) la teoria
delle equazioni di 1º e 2º grado.
</p>

<p>
Il <i>Liber abaci</i> è soltanto un libro di aritmetica e algebra.
Leonardo vi fece seguire un’altra operetta di geometria
(<i>Practica Geometriae</i>), in cui raccolse, con metodo
perfetto e con eleganza di dimostrazione: 1) quanto al suo
tempo si sapeva sul calcolo delle aree delle figure piane
rettilinee e dei poliedri; 2) quanto si sapeva sulla misurazione
del cerchio, della sfera e del cilindro; 3) gli elementi
fondamentali della trigonometria.
</p>

<p>
<span class="pagenum" id="Page_84">[84]</span>
</p>

<p>
Contemporaneo all’italiano Leonardo da Pisa è il monaco
francescano inglese <i>Ruggero Bacone</i> (1211-1294)<a class="tag" id="tag56" href="#note56">[56]</a> uno
dei più potenti genii del Medio Evo, che fu professore di
matematica e di astronomia ad Oxford, e cultore, anche,
di fisica, astronomia, chimica. Ma la grande importanza
di Bacone non istà nei contributi particolari, da lui arrecati
a questa o a quella disciplina, ma nell’avere, primo nel
Medio Evo, combattuto l’indirizzo della scienza del tempo,
che non osava scostarsi dall’autorità di Aristotele, e nell’aver
sostenuto l’importanza dell’esperimento e del ragionamento
matematico nelle ricerche scientifiche. Sua è la
definizione che l’esperienza deve essere «signora della
scienza della speculazione», ossia della filosofia, e sua fu
la massima che «<i>nulla è possibile conoscere senza esperienza</i>».
Questo solo bastò a farlo condannare, nel 1280,
come eretico al carcere a vita, donde venne rilasciato circa
un anno prima della sua morte, e basta a fare di lui un
glorioso precursore della scienza moderna.
</p>

<p>
Intorno a questi due uomini sommi sta una folla di figure
minori, ma la cui presenza e la cui operosità mostrano come
adesso, in tutta Europa — Italia, Inghilterra, Germania — le
scienze matematiche, grazie a una più intima conoscenza
delle opere greche ed arabe, progrediscono lentamente. Non
più, in questi ultimi secoli del Medio Evo, le scarse e superficiali
conoscenze di Beozio e di Isidoro di Siviglia, ma notizie,
ampie e precise, attinte dagli Arabi, o anche scritti
originali, come quelli di Leonardo. Sopra tutto, notevole e
feconda è la intima unione della geometria con l’algebra,
che gli Arabi avevano iniziata e che Leonardo consacra.
</p>

<p>
I Fiorentini dei secc. <span class="smcap lowercase">XIII</span> e <span class="smcap lowercase">XIV</span>, grandi mercanti e viaggiatori
cosmopoliti, aggiunsero un altro elemento di progresso,
con la semplificazione delle operazioni e con le
prime nozioni di aritmetica commerciale. <i>Essi per primi
introdussero nei libri di aritmetica le regole del tre semplice
<span class="pagenum" id="Page_85">[85]</span>
e composta, del guadagno e della perdita, di società,
di sconto</i>, ecc.
</p>

<p>
— L’influenza della coltura araba sulla astronomia non
fu meno grande che sulle matematiche. La graduale conquista
cristiana della Spagna araba ebbe per contracolpo
l’assoggettamento dei vincitori alla scienza dei vinti Arabi.
A Toledo, fin dal sec. <span class="smcap lowercase">XI</span>, era stato pubblicato un prezioso
volume di tavole astronomiche compilate sotto la direzione
dell’astronomo arabo <i>Arzachel</i>, ch’è l’opera più
notevole dell’astronomia araba. Or bene, nel sec. <span class="smcap lowercase">XIII</span>,
re Alfonso X di Castiglia, appena ebbe riconquistato alla
cristianità Toledo, si affrettò a riunirvi un corpo di dotti,
ebrei e cristiani, che calcolarono sotto la sua direzione
una nuova serie di tavole astronomiche (<i>Tavole Alfonsine</i>,
1252), le quali miglioravano e correggevano quelle precedenti,
ed ebbero grande diffusione in Europa. Egli stesso
fece pubblicare una grande enciclopedia della scienza astronomica
del tempo (<i>Libros de Saber</i>), che non è soltanto
una traduzione di testi arabi, ma opera in gran parte originale.
Vi si ritrova un disegno rappresentante l’orbita
del pianeta Mercurio intorno alla Terra, <i>in forma non già
di circolo, ma di ellisse</i>. Ed è questo il primo tentativo,
che solo Keplero applicherà largamente, di rappresentare i
moti celesti mediante curve, diverse dal circolo.
</p>

<p>
Nel sec. <span class="smcap lowercase">XIV</span>, nel mondo cristiano occidentale, l’astronomia
comincia a essere coltivata anche fuori della Spagna.
Anche il sommo <i>Ruggero Bacone</i> (1214-1294) in Inghilterra,
si occupava di astronomia, e colà ebbe grande
popolarità, senza dubbio superiore al merito, <i>Giovanni Halifax</i>
(latin. <i>Sacrobosco</i>), per qualche tempo professore
anche a Parigi. Dal gennaio 1337 al gennaio 1344 sono
tutta una serie, sistematica e interessante, di osservazioni
metereologiche di un ignoto studioso di Oxford. Ma un
nuovo, glorioso centro di studii astronomici sarà la Università
di Vienna, fondata nel 1365, da cui usciranno taluni
dei più grandi astronomi della Rinascenza (secc. <span class="smcap lowercase">XV-XVI</span>).
</p>

<p>
<span class="pagenum" id="Page_86">[86]</span>
</p>

<p>
<i>C</i>). <i>Fisica e Chimica.</i> — Il più grande fisico del
sec. <span class="smcap lowercase">XIII</span> è <i>Ruggero Bacone</i> dianzi citato: <i>fisico</i> nel pieno
senso, che il Medio Evo assegnava questa parola, ossia studioso
di tutti i fenomeni che cadono sotto i sensi e che
riguardano la materia. Quale continuatore e discepolo della
scienza araba, egli fu un cultore appassionato di ottica
(le opere di Al Hazen furono al tempo suo tradotte in
latino). Perciò a lui si attribuì — a torto — l’invenzione
degli occhiali e, magari, del telescopio. Vero è, tuttavia,
che egli (come farà poco più tardi Leonardo da Vinci)
ci lasciò la descrizione di un gran numero di meccanismi,
dei quali riteneva possibile la costruzione.
</p>

<p>
Mentre in Inghilterra il pensiero scientifico era così degnamente
rappresentato da Bacone, nell’Italia del sec. <span class="smcap lowercase">XIII</span>,
i diritti dell’esperienza e della scienza sperimentale trovavano
un difensore in un medico, un contemporaneo di
Dante, <i>Pietro d’Abano</i> (1250-1315), professore di medicina
a Padova e autore di un <i>Conciliatore</i>, specie di enciclopedia
della scienza del suo tempo. A quest’opera, seguendo
Bacone, egli premette una introduzione teorica sulla natura
e sul metodo delle scienze, e questa parte è notevolissima
perchè egli, in Italia, rappresenta in modo eminente il pensiero
degli scienziati laici. Or bene, questa nuova scienza,
cui il mondo greco-arabo ha rivelato i suoi tesori, osa affermare
che essa <i>possiede un proprio metodo e principii razionali
diversi da quelli della teologia, e che nella ricerca
delle cause dei fenomeni naturali non si devono introdurre
concetti teologici e forze soprannaturali</i>.
</p>

<p>
Dopo di ciò, Pietro d’Abano espone molte delle verità
fisiche del suo tempo, fra cui, leggiamo queste, ignote agli
antichi: che l’aria è un corpo pesante; che al di là di
una certa altezza, l’aria non è turbata da movimenti;
che i corpi celesti sono luminosi perchè forniti di calore,
ecc. ecc.
</p>

<p>
Egli stesso fu chiamato a insegnare a Costantinopoli,
<span class="pagenum" id="Page_87">[87]</span>
e di là portò in Italia, aggiungendovi un commento, l’originale
greco delle <i>Questioni meccaniche</i> di Aristotele.
</p>

<p>
Per tutto ciò, al pari di Bacone, questo grande italiano
del sec. <span class="smcap lowercase">XIII</span> venne (per fortuna, dopo morto) condannato
quale eretico, onde il suo cadavere fu disseppellito, e le sue
ceneri vennero sparse al vento. Contemporaneo di Dante e
di Pietro d’Abano, è un altro «fisico», un personaggio, la
cui memoria rimane, nella storia della nostra letteratura, popolare
per la sua qualità di detrattore della Divina Commedia
e di Dante stesso: <i>Francesco Stabili</i> (1269-1327), detto
<i>Cecco d’Ascoli</i>, che anch’egli perì bruciato vivo, in Firenze,
come eretico. Nella sua opera — al solito enciclopedica — <i>L’Acerba</i>
noi troviamo talune cognizioni fisiche, frutto di
sue proprie esperienze: un’esatta idea dell’eco (riflessione
di onde sonore) e dell’arcobaleno (riflessione dei raggi solari
o lunari); il concetto esatto che il tremolìo estivo
delle ombre è prodotto dal riscaldamento dell’aria, che il
tuono e il lampo sono due aspetti di un unico fenomeno,
ecc. ecc. Ma da queste enciclopedie — come da
altri elementi della scienza fisica del tempo — può trarsi
un’importante conclusione generale: che nel Medio Evo
(come nell’antichità) solo due sono i dominii della fisica
largamente coltivati: la meccanica e l’ottica.
</p>

<p>
A proposito di ottica, il sec. <span class="smcap lowercase">XIII</span> e l’Italia hanno il
merito incomparabile di una scoperta, che beneficii infiniti
doveva recare al genere umano: gli occhiali di vetro
o di cristallo di rocca. Di essi Venezia divenne tosto il
massimo centro di fabbricazione. E a proposito di meccanica,
si conoscono ora — sono, anzi, diffusi — gli orologi
a ruote e a pesi, con soneria, che già gli Arabi conoscevano,
e con meccanismi atti a indicare altri fenomeni
(il corso annuo del sole, le fasi della luna, ecc.), mirabili
a vedere e resistentissimi.<a class="tag" id="tag57" href="#note57">[57]</a> Anche di questi oggetti la prima
fabbricazione se ne ebbe in Italia.
</p>

<p>
<span class="pagenum" id="Page_88">[88]</span>
</p>

<p>
La bussola viene ora notevolmente perfezionata, essendosi,
in sui primi del sec. <span class="smcap lowercase">XIV</span>, introdotta, nella fabbricazione
di questo apparecchio, la <i>sospensione</i> del magnete
in cerchi concentrici mobili (la così detta sospensione <i>cardanica</i>),<a class="tag" id="tag58" href="#note58">[58]</a>
che fece la bussola veramente utile per la navigazione
in alto mare.
</p>

<p>
È naturale pensare che il risveglio, economico e industriale,
che si manifesta decisamente in Italia nell’età dei
Comuni, e che accenna qua e là in tutta Europa dopo il
sec. <span class="smcap lowercase">XII</span>, abbia ridato vita alla chimica anche presso gli
Occidentali.
</p>

<p>
Noi conosciamo grandi nomi, di alchimisti cristiani
dei sec. <span class="smcap lowercase">XIII-XIV</span>, che posseggono esattamente i processi
fondamentali della chimica: <i>Alberto Magno</i> (1193-1280),
monaco tedesco e maestro del più grande filosofo medievale
S. Tomaso d’Aquino, anch’egli non ignaro di alchimia,
l’universale <i>Ruggero Bacone</i>, il suo discepolo lo spagnolo
<i>Raimondo Lullo</i> (1235-1315), un <i>Pseudo-Gebar</i> (sec. <span class="smcap lowercase">XIII</span>),
e altri minori.
</p>

<p>
In modo particolare le cognizioni e gli esperimenti,
di cui ci fanno testimonianza gli scritti latini, che vanno
sotto il nome di questo falso Gebar, e quelli attribuiti al
Lullo, non possono, se autentici, non sorprendere i chimici
moderni, che solo più tardi e con grande fatica vi
sono pervenuti. Pare che il Lullo fosse fra i primi a saper
ottenere l’alcool mediante distillazione; che sapesse
disidratarlo mediante carbonato di potassio, che a sua
volta otteneva, calcinando il cremor di tartaro. Pare che
sapesse preparare parecchi estratti e olii essenziali, buon
numero di composti metallici (ad es. il <i>precipitato rosso</i> e
quello <i>bianco</i>) e che conoscesse l’azione dell’acido nitrico
(acqua forte) e dell’acqua regia sui metalli.
</p>

<p>
Quanto poi al pseudo-Gebar, anch’egli conobbe gli
<span class="pagenum" id="Page_89">[89]</span>
acidi minerali: acido solforico, acido nitrico (acqua forte)
e acqua regia.
</p>

<p>
Gli Italiani occupano un posto a parte nella scienza
chimica di questo tempo. Di loro non si fanno grandi
nomi; ma essi ebbero il merito grandissimo d’essere chimici
valenti, anzichè pseudo-scienziati dell’alchimia. In
quest’età di infatuazione superstiziosa alcuni di loro irridono
alla fede degli alchimisti, che si illudevano di poter
trasmutare tutti i metalli in oro, e Pietro d’Abano sentenzia
esplicitamente che «non si può produrre per arte il
metallo, nè trasformarlo». In compenso essi perfezionano
i sistemi delle tessiture e tinture delle stoffe, eccellono
nell’arte del vetro, delle false pietre preziose, dell’oreficeria,
nella fabbricazione dei medicinali, e perfino della polvere
pirica <i>applicata al lanciamento dei proiettili</i>.<a class="tag" id="tag59" href="#note59">[59]</a> In Firenze,
nel sec. <span class="smcap lowercase">XIV</span>, esistono <i>fabbricanti di cannoni e di proiettili di
ferro</i>; altrove si fabbricano bombarde; e di fabbricazione
italiana sono le prime armi da fuoco usate in sullo scorcio
del Medio Evo. Gli Italiani stessi sono i primi a conoscere
l’acquavite, l’<i>acqua forte</i> e l’arte di incidere, per
mezzo di questa e dell’<i>acqua regia</i>, sui metalli.
</p>

<p>
In tutte queste cognizioni pratiche e positive di chimica,
gli Italiani del tempo lasciarono anche dei trattati
teorici e pratici.
</p>

<p>
<i>D</i>). <i>Medicina e scienze naturali.</i> — Le scuole
mediche si fanno, nei secc. <span class="smcap lowercase">XIII-XIV</span>, fitte e numerose.
I Normanni e gli Svevi, che hanno fondato un vasto
regno nell’Italia meridionale, sino a poco prima divisa in
molti staterelli e soggetta a parecchi dominatori, riconoscono
e incoraggiano lo <i>Studio medico</i> salernitano, che nel 1252
assume il titolo di Università. Non lungi v’è la Università
di Napoli; più a nord, vi sono le scuole mediche di
<span class="pagenum" id="Page_90">[90]</span>
Roma, Pisa, Siena, Bologna, Padova, e, fuori d’Italia,
Montpellier, Parigi e molte altre.
</p>

<p>
Queste scuole dànno impulso agli studî di medicina e,
tra i grandi teorici del tempo, ritroviamo i citati <i>Alberto
Magno, Pietro d’Abano</i>, e il fiorentino <i>Taddeo Alderotti</i>
anch’egli ricordato dall’Alighieri.
</p>

<p>
Anche la zoologia e la botanica guadagnano in questo
estremo scorcio del Medio Evo; specie grazie ai viaggi
di esplorazione del sec. <span class="smcap lowercase">XIII</span>, nei quali il primo posto è
tenuto dai fratelli <i>Polo</i>, di cui rese conto <i>Marco Polo</i> nel
suo <i>Milione</i>. <i>Alberto Magno</i> è anche un naturalista, e
dalle sue opere di zoologia e di botanica si rileva ch’egli
non si limitava a copiare gli antichi, ma sapeva essere
un osservatore attento e originale.
</p>

<div class="chapter">
<p>
<span class="pagenum" id="Page_91">[91]</span>
</p>

<h2 id="scrinasc">LA SCIENZA NEL RINASCIMENTO
<span class="smaller">(Secc. XV-XVI)</span></h2>
</div>

<p>
18. <b>Il Rinascimento e le scienze.</b> — Condizioni favorevoli
al progresso delle scienze esistevano già, dunque,
all’aprirsi dell’età, che si denomina del Rinascimento: i
secc. <span class="smcap lowercase">XV-XVI</span>: un più intimo contatto con la scienza greca,
in piccolissima parte, direttamente, in massima parte, attraverso
la letteratura araba; nuovi centri di studio; sopra
tutto, un intenso ardore di conoscere, quello stesso
ardore, che aveva promosso le traduzioni di libri arabi.
</p>

<p>
Nuove condizioni ancor più favorevoli sopraggiungono
nel corso del sec. <span class="smcap lowercase">XV</span>, che segnò una fase importantissima
della storia universale.
</p>

<p>
<i>a</i>) la formazione di Stati, vasti e ordinati, in Europa,
di vaste signorie, in Italia, alla cui testa sono principi mecenati
e amanti della coltura, o che almeno, per bisogno
di popolarità, ostentano di amarla;
</p>

<p>
<i>b</i>) un vivo interessamento alla coltura classica, che
sospinge i letterati del tempo a ricercare e a scoprire numerosi
libri latini, ad apprendere il greco e a mettersi in
diretto rapporto con la più grande coltura che gli uomini
avessero fin allora avuta, quella greca;
</p>

<p>
<i>c</i>) un diretto contatto con la coltura greca. Due
furono i momenti, in cui questo contatto potè principalmente
avvenire: il Concilio religioso di Firenze del 1438,
cui parteciparono rappresentanti della Chiesa greca, e nel
quale si sperò che tutta la cristianità avesse a unificarsi
<span class="pagenum" id="Page_92">[92]</span>
sotto la Chiesa di Roma; il periodo immediatamente successivo
all’occupazione turca di Costantinopoli (1453). In
occasione del Concilio di Firenze, dotti greci vennero in
Occidente, recando la cognizione della lingua e della letteratura
greca. Tra essi il più famoso fu <i>Giorgio Gemistio
Pletone</i>, ardente cultore dell’antica filosofia platonica.
Ma, più ancora, dopo la presa di Costantinopoli, seguì la
fuga in Italia di molti altri dotti costantinopolitani, recanti,
insieme con la coltura greca, numerosi manoscritti
greci di scienza, oltre che di letteratura;
</p>

<p>
<i>d</i>) l’arte della stampa che diffonde prodigiosamente
e rapidamente ovunque la coltura;
</p>

<p>
<i>e</i>) i grandi viaggi di scoperta, che mettono gli Europei
in rapporto con due mondi: l’Asia e l’America.
</p>

<p>
Tutte queste circostanze creano e diffondono ciò che
sopra tutto importava: lo spirito scientifico. I letterati
classicisti del tempo — i così detti <i>umanisti</i> — sono apostoli
del ragionamento scientifico, perchè combattono astrologi,
filosofi, alchimisti, interpreti di sogni, mistici, superstiziosi.
Essi concepiscono i fenomeni naturali, all’infuori
di ogni influenza estranea e superiore, e lottano contro
il falso aristotelismo medievale, la sua pedanteria, i suoi
sofismi, le sue vane controversie.
</p>

<p>
La stessa conoscenza della filosofia di Platone — certo
meno positiva di quella di Aristotele — giova anch’essa,
come a tutta prima non parrebbe, al risorgere del pensiero
scientifico. Poichè allora, infatti, il pericolo era negli
ostacoli che alla scienza opponeva il pensiero medievale,
tutto poggiante sull’aristotelismo, il platonismo, che attacca
questo da un altro fianco, e che è riconosciuto come una
nuova concezione del mondo, degnissima di rispetto, concorre
allo scredito dell’aristotelismo e, quindi, all’affrancarsi
dell’umana ragione.
</p>

<hr class="tbs">

<p>
19. <b>Il Rinascimento e il naturalismo: Telesio;
Bruno; Campanella.</b> — Il nuovo mutamento degli spiriti
<span class="pagenum" id="Page_93">[93]</span>
delle persone colte si rispecchia, oltre che nella scienza,
nella filosofia, ossia nella nuova concezione del mondo e
dei suoi rapporti col pensiero umano. La filosofia del Rinascimento
è, come suol dirsi, naturalistica; mira, cioè, a
rivendicare l’importanza e l’onnipotenza della Natura, là
dove il Medio Evo non aveva collocato che la volontà e
l’onnipotenza di Dio; ad assegnare alla Natura quell’energia,
quella virtù intima, che, ad es., il vecchio Democrito
vi aveva riconosciuta; a non più considerare la Natura
come manovrata da una potenza dominatrice — lo Spirito —, da
essa indipendente e ad essa esteriore.
</p>

<p>
I filosofi della Rinascenza, che inaugurano questo indirizzo,
che poi, nei secc. <span class="smcap lowercase">XVIII-XIX</span>, traboccherà — talora — in
vero materialismo, sono <i>Bernardino Telesio</i>
(1509-1588) e <i>Giordano Bruno</i> (1548-1600). Ad essi si può
aggiungere <i>Tomaso Campanella</i>, il corso della cui vita si
spinse molto più innanzi, fino alla metà del sec. <span class="smcap lowercase">XVII</span>, ma
le cui opere fondamentali vennero concepite e scritte in
sullo scorcio del sec. <span class="smcap lowercase">XVI</span>.
</p>

<p>
<i>Bernardino Telesio</i> è, prima di tutto, un naturalista,
anzi, un passionato, un amatore, un poeta della natura,
innanzi che filosofo. Egli ne investigò tutti i dominî: dalle
scienze naturali alla matematica; dalla medicina alla fisica.
Questa universale conoscenza trae però il Telesio, non già
a fare nuove scoperte scientifiche, ma a voler penetrare le
leggi prime che governano l’universo, a costruire un sistema
della natura, nel quale tutti i fenomeni, dai più
elementari ai massimi, si svolgessero, naturalmente e gradualmente,
secondo leggi naturali, l’uno dall’altro, in conformità
di un principio unico, che tutti, e il loro processo
con essi, riuscisse a interpretare e a spiegare.
</p>

<p>
Perciò, come il poeta romano Lucrezio, egli scrive
<i>La Natura</i>, ch’è l’opera sua fondamentale. Quest’opera, infatti,
è un nuovo poema filosofico dedicato alla Natura, la
quale viene concepita come vivente da sè, per potenza
propria, affidata alle sue leggi, anche se l’autore frequenti
<span class="pagenum" id="Page_94">[94]</span>
volte si appelli alla sapienza di un Supremo Reggitore e
Creatore.
</p>

<p>
D’altra parte, e questo non importa meno, la conoscenza
della Natura il Telesio vuol coglierla nel contatto
immediato con essa, sulla fede dei sensi, lungi dal fascino,
o dall’incubo, di ogni autorità, cioè secondo quest’accenno
allora significava, lungi dall’autorità di Aristotele.
</p>

<p>
Sostanzialmente identici sono il concetto e il sentimento
di <i>Giordano Bruno</i>. Anche per lui esisterebbe un Dio che
trascende la Natura e l’ha creata. Ma questo Dio di tutti
i credenti, nella concezione che il Bruno ha del mondo,
si confonde con un Dio, immanente nell’Universo, il quale
ultimo avrebbe per ciò, per se stesso, una potenza ed
un’anima. Per Aristotele — e il Bruno è anche lui un
odiatore di Aristotele —, materia e forma, materia ed
energia, lo vedemmo, erano distinte; la materia restava, informe;
era vivificata, «formata», dal di fuori. Per Bruno,
essa contiene nel proprio seno, tutte le forme che più tardi
rivelerà, ed essa può generarle tutte quante, l’una dopo
l’altra, perchè è vivificata in sè dal di dentro, da una
potenza divina.
</p>

<p>
Questo concetto di una Natura, di un universo pervasi
da un’anima loro interiore, da un Dio ch’è in essi,
e non fuori di essi, è altresì il concetto fondamentale della
religione naturale di <i>Tomaso Campanella</i> (1568-1639), che,
secondo le sue speranze, dovea diventare il lievito di un
rinnovamento sociale, di una nuova Repubblica degli
uomini.
</p>

<hr class="tbs">

<p>
20. <b>Matematica.</b> — Fra i grandi studiosi e scrittori
di matematica della prima metà del sec. <span class="smcap lowercase">XV</span> sono da ricordare
un noto pittore e letterato italiano, <i>Leon Battista
Alberti</i> (1404-72), il francese cardinal <i>Nicola da Cusa</i>
(1401-1464), i tedeschi <i>Giorgio di Peuerbach</i> (1423-1461), e
<i>Giovanni Müller</i>, più noto sotto lo pseudonimo di
<span class="pagenum" id="Page_95">[95]</span>
<i>Regiomontano</i><a class="tag" id="tag60" href="#note60">[60]</a> (1436-71). Questi due ultimi sono tra i primissimi
che leggessero e traducessero direttamente i sommi matematici
greci, ricevendone, non solo preziosi insegnamenti,
ma ispirazioni a conclusioni originali. Il Peuerbach e il
Regiomontano concepiscono per i primi la trigonometria — piana
e sferica — come scienza indipendente dall’astronomia,
e vi dànno il massimo impulso e la forma moderna.
Il nome di <i>trigonometria</i> compare proprio sullo scorcio
di questo secolo come titolo di un’opera del matematico
<i>Pitisco</i>: «<i>Trigonometria, ossia risoluzione dei problemi
relativi ai triangoli</i>» (1495). Grandissima è l’altezza a cui
la matematica perviene nella seconda metà del sec. <span class="smcap lowercase">XV</span>.
</p>

<p>
In questa età nasce, e si impone definitivamente, l’algebra
simbolica, quale noi oggi la usiamo, con i segni
che adoperiamo, e si sviluppa la teorica delle equazioni.
A questa età appartiene uno dei massimi genii universali
che il pensiero umano vanti: il toscano <i>Leonardo
da Vinci</i> (1452-1519). Leonardo fu fisico, meccanico, musico,
cultore di tutte le arti del disegno e fu anche
sommo matematico, in quanto egli diceva che non v’ha
punto certezza nelle scienze se non si può applicarvi la
matematica.
</p>

<p>
Di matematica, infatti, si occupano i suoi superstiti
manoscritti, specie di quelle teorie geometriche, che trovano
applicazione nell’arte del disegno. Alcuni problemi
geometrici, da lui studiati, riguardano tuttavia soggetti
di natura differente: ad es., il metodo (noto alla scienza
greca) di misurare l’altezza di un oggetto dalla sua ombra;
il metodo di misurare la larghezza di un fiume; la quadratura
di un settore circolare, trasformandolo in un triangolo,
la cui base sia eguale alla lunghezza dell’arco del
settore; la <i>quadratura del circolo</i>, problema che noi oggi
sappiamo irresolubile.<a class="tag" id="tag61" href="#note61">[61]</a>
</p>

<p>
<span class="pagenum" id="Page_96">[96]</span>
</p>

<p>
Ma più grande di lui, come matematico, è un altro italiano,
un monaco toscano dell’Ordine dei Minori, <i>Fra Luca</i>
(<i>Luca Paciuolo</i>) (1445-1514), che insegnò matematica a Firenze,
Perugia, Roma, Milano e altrove.
</p>

<p>
La sua opera principale è un <i>Compendio di aritmetica,
geometria, proporzioni e proporzionalità</i>. Esso contiene un
trattato di aritmetica speculativa sulle proprietà dei numeri,
una aritmetica pratica, e degli elementi di geometria. La
caratteristica di quest’opera è quella che già gli Arabi
avevano impressa alle matematiche, e taluno dei matematici
cristiani dei secoli precedenti (ad es. <i>Leonardo da Pisa</i>)
aveva ribadita: l’intima connessione dell’algebra indiana
con la geometria greca.
</p>

<p>
Le opere matematiche di Fra Luca furon le prime a
essere divulgate per le stampe. Può quindi imaginarsi
l’enorme influenza ch’esse esercitarono sulle matematiche
del secolo successivo.
</p>

<p>
Anche il polacco <i>Nicola Copernico</i> (1473-1543), di cui
dovremo occuparci a momenti come astronomo, fu uno
dei più rinomati matematici del sec. <span class="smcap lowercase">XVI</span> e autore di
parecchie, importanti e originalissime, scoperte in trigonometria
piana e sferica. E matematico insigne, fu taluno
dei suoi scolari, quale <i>Rhaeticus</i>.<a class="tag" id="tag62" href="#note62">[62]</a>
</p>

<p>
Nel sec. <span class="smcap lowercase">XVI</span> la idea di fecondare la geometria con l’algebra,
e viceversa, diviene un’opinione comune fra i matematici.
Vi giungono, insieme, il francese — <i>Francesco Vieta</i>
(1540-1603), uno dei massimi intelletti matematici di ogni
tempo, gli italiani <i>Girolamo Cardano</i> (1501-76), <i>Nicolò Fontana</i>,
da un suo difetto di pronunzia sopranominato il <i>Tartaglia</i>
(1505-57), <i>G. Battista Benedetti</i> (1530-90). Ma questo non
<span class="pagenum" id="Page_97">[97]</span>
vuol dire che in ciascuna delle due discipline, isolatamente
considerate, non si facciano nuove conquiste. In algebra
si giunge per la prima volta alla risoluzione delle equazioni
di 3º grado. Vi perviene (nel sec. <span class="smcap lowercase">XV</span> o <span class="smcap lowercase">XVI</span>?) un
oscuro matematico italiano, <i>Scipione del Ferro</i>, di cui non
sappiamo altro se non che egli fu professore a Bologna
fra il 1496 e il 1526; poi, più sicuramente, <i>Gerolamo Cardano</i>
stesso e il <i>Tartaglia</i> (<i>Nicolò Fontana</i>), che si disputarono
acremente la priorità della scoperta. Il Cardano
stesso iniziò la risoluzione delle equazioni di 4º grado, ma
questa fu raggiunta in modo inequivocabile soltanto dal
discepolo suo, <i>Luigi Ferrari</i> (1522-1565).
</p>

<hr class="tbs">

<p>
21. <b>Astronomia: Copernico</b> (1473-1545). — Taluni dei
matematici sopra ricordati furono anche astronomi: tali
il <i>Peuerbach</i>, il <i>Regiomontano</i>, <i>Leonardo da Vinci</i>. Il Regiomontano
fondò a Norimberga una scuola astronomica, che
passò fra le più famose e benemerite del tempo. Colà egli
fece importanti osservazioni sulla cometa del 1472: la prima,
che venisse considerata, non più quale soggetto di vano
terrore superstizioso, ma come oggetto di studio scientifico.
E ivi stesso, a Norimberga, si cominciarono a pubblicare
delle <i>Effemeridi</i> astronomiche, contenenti dati astronomici
per trovare la longitudine sul mare, al quale scopo
il Regiomontano aveva escogitato un nuovo metodo. Le
tavole astronomiche, contenute in queste <i>Effemeridi</i>, erano
infatti molto più precise di tutte quelle precedenti, e servirono
per i grandi viaggi di scoperta dell’epoca.
</p>

<p>
Forse, specie per noi Italiani, non sarà superfluo ricordare
una delle scoperte astronomiche di Leonardo da Vinci:
l’ipotesi, con cui egli spiegò ottimamente l’illuminazione
color cinereo, che si osserva nella parte oscura del disco
lunare, quando la parte risplendente è minore del mezzo
disco. Egli spiegò ch’essa dipende dal riflesso della luce terreste
sulla luna, chè, allorchè la luna è quasi <i>nuova</i>, la metà
della Terra, illuminata dal sole, è rivolta verso di essa.
</p>

<p>
<span class="pagenum" id="Page_98">[98]</span>
</p>

<p>
Ma l’astronomo più famoso del sec. <span class="smcap lowercase">XVI</span> di poco più
giovane (di appena una generazione) del Regiomontano e
del Vinci, è <i>Nicolò Copernico</i> (1473-1543) di Thorn, colui
che rivolgerà da capo a fondo le concezioni astronomiche
del mondo colto, e che perciò può essere definito il Tolomeo
dell’astronomia moderna.
</p>

<p>
Copernico studiò dapprima nella Università di Cracovia,
e poi in Italia, a Bologna, a Padova, a Ferrara,
dove si laureò. Quindi si dedicò alla carriera ecclesiastica
e fu nominato canonico a Frauemberg (1497), dove passò
la maggior parte della sua vita e del suo tranquillo lavoro.
Morì settantenne nel 1543.
</p>

<p>
Contro quello che si potrebbe pensare, Copernico, al
pari del più famoso astronomo dell’antichità (Tolomeo), fu
mediocre osservatore. Gli strumenti, di cui egli si serviva,
erano rozzi, nè egli curò, come poteva, di procurarsene di
migliori. Le sue osservazioni, che Copernico stesso indica
nelle sue opere, sono scarse e inesatte, nè egli teneva alla
loro assoluta esattezza, bastandogli, diceva, un grossolano
accordo fra la teoria e l’osservazione. Le sue dimostrazioni
molte volte, sono debolissime, qualche volta errate.<a class="tag" id="tag63" href="#note63">[63]</a> Egli,
inoltre, scrisse pochissimo, restando, anche in questo, addietro
a molti dotti del suo tempo. Le sue opinioni astronomiche
furono, anzi, note per mezzo d’altri, specie per mezzo del
giovane astronomo Giorgio Joachim (<i>Rhaeticus</i>), e il manoscritto
dell’unica sua grande opera <i>sulle rivoluzioni delle
sfere celesti</i> (<i>De revolutionibus orbium coelestium</i>), che egli
vergò in sui primi del sec. <span class="smcap lowercase">XVI</span>, rimase inedito quasi fino
alla sua morte: l’autore ne ricevette la prima copia
il 24 maggio 1543, il giorno stesso della sua morte.
</p>

<p>
<span class="pagenum" id="Page_99">[99]</span>
</p>

<p>
Ciò non pertanto, l’opera, massima e quasi unica, a
cui è legato il nome del Copernico, è, come l’<i>Almagesto</i>
tolomaico, un monumento insigne della scienza umana, e
basta solo accennarne il contenuto per avere il senso della
mole di pensiero e di studio che v’è dentro.
</p>

<p>
Il <i>De revolutionibus</i> consta di sei libri, di cui il più notevole
è il primo. Di esso i capitoli 1º-3º trattano della sfericità
della terra; i successivi, dal quarto all’ottavo, del
movimento di rotazione di questo pianeta. Il Copernico avverte
che, mancando l’occhio nostro di mezzi per giudicare
senza riferimenti della direzione del moto di un oggetto,
l’apparente rotazione diurna della sfera celeste, potrebbe
dirsi con egual ragione prodotta da una sua reale rotazione
quanto da una rotazione della Terra, con la stessa
velocità, ma in direzione opposta. Or bene, egli soggiunge,
come non sentire che è più semplice far girare la sola
Terra che far descrivere orbite immense a corpi celesti collocati
a differenti distanze? Come non avvertire che con
la prima concezione si eliminano alcune delle difficoltà
più gravi dell’antico sistema tolomaico, e si dà una spiegazione,
più semplice e più soddisfacente, dell’intero sistema
solare?
</p>

<p>
Anche per Copernico, dunque, la sua dottrina eliocentrica,
come per Tolomeo la sua dottrina geocentrica, non
era che una più comoda e più verisimile ipotesi.
</p>

<p>
Il cap. 9º dell’opera espone alcune altre ipotesi che
possono definirsi come il germe della teorica della <i>gravitazione
universale</i>. Il cap. 10º — il più importante — sviluppa
il sistema del mondo, ossia degli astri e dei loro movimenti,
quale Copernico lo concepiva. Il resto del libro, dopo il
cap. 11º, ha interesse soltanto matematico, e il <i>Rhaeticus</i>,
per incarico del Copernico, l’aveva pubblicato in anticipazione
quale testo di trigonometria.
</p>

<p>
Il II libro dell’opera contiene nozioni di geometria sferica
e di trigonometria, tavole astronomiche e il catalogo
delle stelle, che è il vecchio catalogo di Tolomeo, lievemente
<span class="pagenum" id="Page_100">[100]</span>
ritoccato. Il III libro tratta del moto di rivoluzione
della Terra.<a class="tag" id="tag64" href="#note64">[64]</a> Il libro IV tratta della luna e dei suoi movimenti;
il V e il VI degli altri cinque pianeti (oltre la Terra)
allora conosciuti: Mercurio, Venere, Marte, Giove, Saturno.
</p>

<p>
Come si vede, il <i>De Revolutionibus</i> non è un’opera organica,
ma, come l’<i>Almagesto</i>, abbraccia tutti i dominî dell’astronomia
del tempo, e li guarda da un nuovo punto di
vista. I fondamentali concetti copernicani — la sfericità
della Terra, i moti di rotazione e di rivoluzione del nostro
e degli altri pianeti — vantavano una antichissima e autorevolissima
storia; tuttavia non solo non erano riusciti a
prevalere nell’antichità greca, ma erano stati dimenticati
dall’astronomia medievale, che (secondo si era espresso il
più grande e autorevole filosofo di quest’età, S. Tomaso
d’Aquino) voleva essere decisamente geocentrica.
</p>

<p>
Copernico ritorna a Pitagora, all’astronomia dei Pitagorici,
ne sviluppa le ipotesi, ne rinsalda e completa le dimostrazioni,
e, se egli non riesce a dimostrare perfettamente nè la
verità del suo sistema, nè l’errore del sistema tolomaico;
se parecchie delle osservazioni, su cui le nuove argomentazioni
si fondano, abbisogneranno di ulteriori correzioni
e rafforzamenti, pure le salde basi di un nuovo mondo del
pensiero astronomico, che finirà col rovesciare l’antico,
erano gettate. Ma ciò che oggi impressiona si è notare
che pochissimi si accorsero della rivoluzione, che Copernico
iniziava. La forma, rimessa e pacata, della sua esposizione,
le astruse dimostrazioni matematiche, e la stessa
prefazione dell’editore, che presentava il libro come un
insieme di semplici ipotesi, adatte semplicemente a calcolare
i moti celesti, fecero in modo che l’opera, a tutta
<span class="pagenum" id="Page_101">[101]</span>
prima, non sollevasse serie discussioni, proteste, esaltazioni.
Queste proteste e condanne dovevano venire più
tardi, nel sec. <span class="smcap lowercase">XVII</span>, nell’età della Controriforma, e da parte
della Chiesa cattolica. Per adesso, invece, chi attaccò Copernico
furono i capi del movimento protestante: primi
Lutero e Melanchton.
</p>

<hr class="tbs">

<p>
22. <b>Fisica.</b> — Nella fisica, o, meglio, nella «scienza
della materia», è, durante i secoli <span class="smcap lowercase">XV-XVI</span>, più sensibile
che altrove la lotta del pensiero del Rinascimento col pensiero
medievale, duramente legato alla tradizione dell’aristotelismo.
Su questo terreno, specialmente, Aristotele
è attaccato dai seguaci di Platone, che torna a essere conosciuto,
e dagli scienziati sperimentalisti, i quali sostengono
(talora con un’irriverenza giustificata solo dal fanatismo
avversario) che, anzichè leggere Aristotele, e
credere ciecamente in lui, è più sicuro e più dilettevole
sperimentare e provare ciò che si afferma e in cui si dice
di credere. I fisici, più degni di memoria, del secolo <span class="smcap lowercase">XV</span>
sono il cardin. <i>Nicola di Cusa, Leon Battista Alberti</i>,
persino <i>Cristoforo Colombo</i>, grazie alle note dei suoi viaggi,
e sopra tutti il sommo <i>Leonardo da Vinci</i>. L’Alberti fu
inventore di un apparecchio per determinare la profondità
di un bacino, calcolando il tempo che un corpo più leggiero
dell’acqua impiega a risalire a galla dal fondo. Il
Colombo fece interessanti osservazioni, specie meteorologiche:
indicò la direzione dei venti tropicali; dimostrò l’efficacia
dei boschi nella condensazione del vapore acqueo;
osservò la deviazione <i>occidentale</i> dell’ago della bussola,
scoprendo così la <i>declinazione magnetica</i><a class="tag" id="tag65" href="#note65">[65]</a> e le sue variazioni
nei vari punti del globo.
</p>

<p>
Ma assai più grandioso è il contributo che il sommo
<span class="pagenum" id="Page_102">[102]</span>
<i>Leonardo da Vinci</i> recò alla fisica. Anzi tutto, egli è il massimo
precursore di quel <i>metodo sperimentale</i>, su cui poggia
la scienza moderna, e che a lungo si è discusso se fosse
scoperto dall’italiano Galilei o dal francese Cartesio o
dall’inglese Francesco Bacone (cfr. § 26). Leonardo, anzi,
potrebbe a buon diritto dirsene il fondatore. Per lui, ogni
conoscenza, che non poggi sull’esperienza, è vana e non
partorisce che illusioni. «La sapienza» (questa, la sua
massima) «è figliola dell’esperienza». Ma l’esperienza, nel
significato che Leonardo vi attribuisce, non è solo la nemica
della fede nell’autorità convenzionale o del vano
speculare. È altresì tutto quel complesso di osservazioni
che noi distinguiamo in ogni procedimento scientifico:
osservazione dei fatti; induzione, ossia generalizzazione
delle leggi in essi riscontrate; esperimento che le comprovi;
applicazione delle matematiche a rappresentare con
precisione la legge ritrovata; deduzione di un principio da
un altro.
</p>

<p>
Questi procedimenti non solo Leonardo voleva, in teoria,
che la scienza e gli scienziati seguissero, ma praticò egli
stesso. Fu perciò osservatore, sperimentatore prodigioso,
matematico, coordinatore unico dei resultati, pratici e
teorici, delle sue operazioni ed esperienze. Epperciò possiamo
veramente dire di trovarci con lui nella pienezza del
metodo sperimentale.
</p>

<p>
Pur troppo, è difficilissimo, stante il saccheggio che i
suoi discepoli e i successori fecero dei manoscritti leonardeschi,
ai quali soltanto (e non al pubblico insegnamento)
egli affidò la propria, sconfinata dottrina, restituire esattamente
la somma preziosa delle scoperte e delle divinazioni,
il cui merito a lui, personalmente, compete.
</p>

<p>
I suoi sparsi precetti di idraulica sono bastati a far
comporne un trattato (<i>Del moto e della misura dell’acqua</i>),
che fu pubblicato nel 1828, e, solo un secolo più tardi di
lui, i cultori di questo ramo della fisica giunsero al segno
a cui egli era già pervenuto.
</p>

<p>
<span class="pagenum" id="Page_103">[103]</span>
</p>

<p>
Inoltre Leonardo notò i <i>fenomeni</i> così detti di <i>capillarità</i>,<a class="tag" id="tag66" href="#note66">[66]</a>
le figure formate dalla sabbia sparsa sulle lamine
vibranti, la formazione di onde liquide stazionarie. Immaginò
numerosi strumenti e meccanismi: il laminatoio, il
dinamometro, il pernio a piano inclinato, su cui una porta,
girando, si chiude da sè; le sedie pieghevoli a tre piedi;
il tornio a ovale. In ottica, riconobbe che l’occhio deve
essere considerato come una <i>camera oscura</i> fotografica, e
che le imagini sulla retina appaiono capovolte, la loro
persistenza, la differenza fra le immagini, che si formano
nell’occhio destro da quelle che si formano nell’occhio sinistro
ecc. ecc.
</p>

<p>
Ma la parte della fisica, in cui Leonardo riuscì veramente
maestro, fu la meccanica, alla quale applicò rigorosamente
le matematiche. Egli seppe determinare il centro
di gravità della piramide, dividendola in piani, paralleli
alla base. Seppe trovare quale parte di una forza agisca
per muovere un corpo in una data direzione, ossia seppe
determinare, come si dice, <i>la componente efficace della forza
in quel verso, decomponendo la forza stessa secondo la direzione
del moto e secondo la perpendicolare alla traiettoria
del mobile</i>. Seppe valutare la forza motrice, moltiplicando
il peso sollevato per l’altezza: p. es. (scrisse), se qualcuno
scende una scala di gradino in gradino, la somma di tutte
le forze motrici, che potrebbero essere utilizzate, durante
ogni caduta parziale, è eguale alla forza motrice che si
otterrebbe cadendo dall’alto al basso della scala.
</p>

<p>
Le sue ricerche di meccanica, applicate al volo degli
uccelli, lo fanno un precursore dell’aviazione moderna:
studiò, infatti, minutamente il volo degli uccelli, e riconobbe
che l’uccello prende il suo punto d’appoggio nell’aria,
<span class="pagenum" id="Page_104">[104]</span>
e, per quanto più pesante di questa, abbisogna di
una piccolissima forza per sostenersi, grazie alla velocità
e al fatto che l’animale, colla sua pressione, rende più densa
l’aria, in cui si muove.
</p>

<p>
Ma Leonardo non fu soltanto un teorico; egli fu grande
ingegnere e costruttore: compiè opere idrauliche mirabili
nel Milanese e in Francia, <i>e imaginò un apparecchio di aviazione</i>,
anzi, taluno parlò dei suoi tentativi pratici di aviatore.
</p>

<p>
I fisici maggiori del sec. <span class="smcap lowercase">XVI</span> furono in genere dei pedissequi
continuatori del Vinci, o anzi, secondo a ragione
si è sospettato, dei divulgatori, come di cose proprie, di
quanto essi trovarono nei manoscritti del Maestro.<a class="tag" id="tag67" href="#note67">[67]</a>
</p>

<p>
Tali furono <i>Nicola Tartaglia, G. B. Benedetti</i>, i quali
si occuparono di meccanica e di balistica,<a class="tag" id="tag68" href="#note68">[68]</a> giungendo a
conclusioni interessanti: 1) sul moto dei proiettili, che il
Benedetti riconobbe essere, per <i>tutta la traiettoria</i>, curvilineo,
e non già in parte rettilineo e in parte curvilineo;
2) sulla bilancia, per la quale, contro Aristotele, il Tartaglia
sostenne essere più sensibili le piccole bilance a
braccia corte; 3) sulla caduta dei gravi, per cui il Benedetti
negava (contro Aristotele) che la velocità di due
gravi identici, cadenti in mezzi diversi, siano inversamente
proporzionali alla densità dei mezzi, e dimostrò <i>che
il rapporto di quelle velocità è costante e che la legge di
Aristotele si verifica solo se la densità dei corpi è eguale
alla somma delle densità dei due mezzi attraverso cui i
gravi cadono</i>.<a class="tag" id="tag69" href="#note69">[69]</a>
</p>

<p>
<span class="pagenum" id="Page_105">[105]</span>
</p>

<p>
Tuttavia sarebbe esagerato affermare (e pensare) che
la meccanica di questo tempo sia tutta dominata da Leonardo.
Su di essa influiscono, in pari misura, la dottrina del
sommo italiano e la rinnovata conoscenza dei libri del greco
Archimede, che solo ora vengono tradotti in latino; onde
duplice (non unica!) è la scaturigine dei nuovi progressi.
</p>

<p>
Anche il matematico <i>Gerolamo Cardano</i> (1501-76) si
occupò di meccanica e di idraulica. Ma altri scienziati del
secolo <span class="smcap lowercase">XVI</span> studiano altri rami della fisica. In questo campo
eccelle <i>Francesco Maurolico</i> di Messina (1494-1575). Egli si
occupò di ottica: 1) dimostrò che il <i>cristallino</i> dell’occhio
funziona come una vera lente; 2) scoperse le cause della
presbitìa (nella debole potenza di rifrazione del cristallino,
per cui occorre l’aiuto di una lente convergente) e della
miopìa; 3) spiegò perchè l’imagine, data dai raggi solari,
sopra un piano, dopo avere attraversato un foro di forma
qualunque, sia sempre circolare (in quanto essa, ha per
base il disco del sole).
</p>

<p>
Ma degni di menzione a parte sono gli studii di questo
secolo — i primi studii in proposito — relativi a una forza
che oggi domina il mondo: l’elettricità. Fu l’inglese <i>Guglielmo
Gilbert</i> (1540-1603) di Colchester ad occuparsene,
in un’opera famosa, <i>Il Magnete; i corpi magnetici e la
Terra considerata come un grande magnete</i> (1600), che il
Galilei disse degna di riscotere l’invidia della scienza di
ogni Paese, e che racchiude e illustra studii di lunghi anni.
</p>

<p>
Come parecchi degli scienziati del Rinascimento, il
Gilbert è un aspro censore dei metodi scolastici, in fatto
di ricerche scientifiche, ed inculca invece lo studio diretto
delle cose, dei fatti, l’osservazione, l’esperimento. Egli
quindi, con Ruggero Bacone, con Pietro d’Abano, con
<span class="pagenum" id="Page_106">[106]</span>
Leonardo da Vinci, è uno dei più illuminati precursori del
metodo sperimentale.
</p>

<p>
Il Gilbert cominciò con lo studiare il magnetismo: nella
calamita, nel ferro, nel nostro pianeta. Notò che esso diminuisce
in proporzione del calore, e commise perciò l’errore
di vederne nel freddo la causa fisica. Emise per primo l’ipotesi
che la Terra sia da considerare come un grande magnete,
ossia fornita delle proprietà fondamentali della calamita — polarità,
rivoluzione, attrazione —; la qual cosa
potè sperimentare, adoperando pei suoi esperimenti una
piccola calamita a forma di globo, che denominò <i>Terrella</i>,
rispetto alla quale gli aghi di ferro si comportavano come
si comportano di fronte alla Terra, e persino che la loro
declinazione magnetica aumentava procedendo dall’equatore
(della sferetta) ai poli. Studiò anche — ciò che doveva essere
utilizzato molto più tardi — l’<i>induzione magnetica</i>
(cfr. § 37 <i>A</i>) e rilevò primo il fatto che di una calamita
rotta in più parti si ottengono altrettante calamite.
</p>

<p>
Dagli studî sul magnetismo il grande fisico inglese passò
a quelli sull’elettricità, che distinse dal magnetismo. Ventidue
secoli dopo Talete, il Gilbert, ripigliando l’antica osservazione
che l’ambra si eletrizza con lo strofinio, rilevò
che tale proprietà è posseduta da parecchi corpi. Studiò
quindi le condizioni proprie della elettricità, determinò i
corpi capaci di eletrizzarsi (<i>idioelettrici</i>), inventò la prima
rozza macchina elettrica (l’<i>elettroscopio</i>); in una parola, <i>gettò
le fondamenta della scienza dell’elettricità</i>. E dette a questa
forza misteriosa il nome che noi abbiamo adottato: <i>elettricità</i>.<a class="tag" id="tag70" href="#note70">[70]</a>
</p>

<hr class="tbs">

<p>
23. <b>Chimica.</b> — La chimica dei secc. <span class="smcap lowercase">XIV-XV</span>, sebbene
praticamente possa vantare di aver accresciuto il numero
dei suoi ritrovati, rimane in fondo allo stadio precedente
di alchimia ricercatrice del processo unico per la trasmutazione
<span class="pagenum" id="Page_107">[107]</span>
dei metalli. Infatti, un utile insegnamento non
poteva derivare, alla chimica del tempo, dalla scienza antica.
Questa, allorchè aveva voluto specializzarsi, non era
stata, anch’essa, che alchimia!
</p>

<p>
Uno degli alchimisti più famosi e anche più misteriosi
(non sappiamo con sicurezza se dei sec. <span class="smcap lowercase">XV</span> o <span class="smcap lowercase">XVI</span>) è quello le
cui opere recano, come autore, il nome di <i>Frate Basilio Valentino</i>,
della cui vita nulla ci è noto. Queste opere contengono
un numero impressionante di fatti chimici ignoti
ai più degli studiosi. Egli conobbe l’<i>antimonio</i> e i suoi
preparati, l’arsenico, lo zinco, il bismuto, il manganese,
gran numero di preparati mercuriali e sali di piombo,
il <i>vetriolo verde</i> (solfato di ferro), il <i>vetriolo azzurro</i> (solfato
di rame), il cloruro doppio di ferro e ammonio, il sale ammoniaco,
l’etere, il cloruro e il nitrato di etile, dimostrando
così un progresso scientifico, che impressiona, rispetto a
tutti i suoi contemporanei.
</p>

<p>
Se la personalità del Valentino ci è ignota, tale non è
però quella di <i>Leonardo da Vinci</i>, che anche alla chimica
consacrò una parte della sua attività molteplice e prodigiosa.
Egli ebbe profonde cognizioni di chimica tecnologica
(la chimica applicata alle arti e all’industria), studiò la
solubilità di certi pigmenti vegetali nell’alcool e, sopra tutto,
la <i>chimica dei colori</i>, che applicò ai suoi quadri meravigliosi,
e nella quale fu maestro. Egli, inoltre, è uno degli
studiosi di chimica del nostro Rinascimento che cominciano
a reagire contro gli errori, le illusioni, le speculazioni dell’alchimia
medievale.
</p>

<p>
Ma un fenomeno interessante che si accenna in fine
del secolo è questo: il sorgere o, piuttosto, il diffondersi
di una scuola di alchimisti, i quali applicano i ritrovati
della chimica alla preparazione di specifici farmaceutici. La
nuova scuola di questi chimici-medici si disse degli <i>iatrochimici</i>,
e il più famoso, e famigerato, fra costoro, nel
sec. <span class="smcap lowercase">XVI</span>, è uno degli uomini più geniali e disordinati di
tutti i tempi: <i>Paracelso</i> (<i>Filippo Aurelio Teofrasto Paracelso</i>),
<span class="pagenum" id="Page_108">[108]</span>
medico, chimico, filosofo, ed anche, pur troppo,
astrologo e ciarlatano (1493-1541).
</p>

<p>
Il passaggio dalla alchimia alla farmaceutica e alla
medicina non era casuale: la <i>pietra filosofale</i> non doveva
servire solo per fabbricar l’oro, ma (come vedemmo) anche
per ritrovare l’<i>elisir di lunga vita</i>, ossia per scoprire il
segreto della medicina universale. Per fortuna, come dal
fallimento dell’alchimia applicata ai metalli, uscirà la chimica
vera e propria, così il fallimento del segreto della
medicina universale lascerà dietro di sè il residuo utile di
una grande quantità di cognizioni di chimica medica e la
piena consapevolezza dell’importanza della chimica per la
medicina. Il filosofo inglese e contemporaneo di Galilei,
Francesco Bacone, definirà, con una vecchia parabola, in
modo efficacissimo, quest’importanza, storica e scientifica,
dell’alchimia. «L’alchimia» (egli scrisse) «può essere paragonata
a quel tale che, morendo, avvertì i figlioli di aver
lasciato loro un tesoro sepolto in qualche parte della sua
vigna. Essi scavarono e non trovarono nulla. Ma, avendo
per tal modo rivoltato il terreno intorno alle radici delle
viti, ebbero una vendemmia abbondante. Così le ricerche
e gli sforzi, diretti a fabbricare l’oro, condussero a molte
utili invenzioni...».
</p>

<p>
Ma forse il carattere più saliente dell’alchimia nei
secc. <span class="smcap lowercase">XV-XVI</span> è la sua decadenza nel concetto degli scienziati
medesimi, o, piuttosto la distinzione, che ora essi
cominciano a fare, tra le sue parti sane e quelle caduche.
Benedetto Varchi, un letterato del Rinascimento, in un
trattato apposito (<i>Sulla verità o falsità dell’Alchimia</i>),
distingue tre specie di alchimia: quella «vera», che insegna
a fabbricare i metalli; la «sofistica», che fabbrica
metalli artificiali somiglianti ai veri solo nei particolari
esteriori; la <i>falsa</i>, che imagina di poter cavare dalle
varie sostanze i loro <i>principii</i> e ricreare la vita, e donare
l’immortalità, e ridonare la giovinezza. Questa, infatti, è
l’arte a cui noi moderni sogliamo dare il nome spregiativo
<span class="pagenum" id="Page_109">[109]</span>
di alchimia. Le altre due (la <i>vera</i> e la <i>sofistica</i>) entrano
nei quadri della nostra scienza, e, pur dispogliate di alcuni
pregiudizi che le ingombravano, hanno dato luogo alla
chimica moderna.
</p>

<hr class="tbs">

<p>
24. <b>Medicina; zoologia; botanica.</b> — Nei secoli del
Rinascimento la medicina fiorisce nelle Università, italiane
e straniere, che continuano a moltiplicare di numero e a
crescere di importanza: a Padova, a Cambridge, a Salamanca
(ormai cristiana), a Roma, Avignone, Pisa, Praga,
Firenze, Pavia, Vienna, Colonia, Palermo, ecc. Intanto l’irrompere
della coltura classica — e più dello spirito della
coltura classica —, oltre a far conoscere direttamente molte
opere greche, dà impulso, anche in medicina, alla osservazione
diretta.
</p>

<p>
Così le malattie sono meglio conosciute e descritte, la
loro diagnosi e la terapeutica, più sicure. Vengono scoperte
e definite nuove malattie (tifo, scorbuto ecc.).
</p>

<p>
Anche i progressi considerevoli delle belle arti (specie
della pittura e scoltura), e il realismo che ora le domina,
contribuiscono allo sviluppo della scienza medica. <i>Michelangelo
Buonarroti</i> e <i>Leonardo da Vinci</i>, specie il secondo,
sono dei profondi studiosi dell’anatomia umana.
</p>

<p>
Il rinnovato amore della natura e le grandi scoperte
del Nuovo Mondo, i grandi viaggi del sec. <span class="smcap lowercase">XVI</span> in Arabia,
Egitto, Siria, dànno, dopo venti secoli — dall’età delle
conquiste e scoperte dell’età ellenistica —, alla zoologia
e alla botanica, un impulso insolito. Il ricordato filosofo
Bernardino Telesio è un dotto naturalista. Viaggiatori,
colonizzatori e i primi missionari iniziano la coltura europea
alla conoscenza delle ricchezze naturali del Nuovo
Mondo. Queste ricchezze, però, sono più abbondanti nei
riguardi della flora, che non in quelli della fauna. Le rivoluzioni
geologiche avevano ridotto d’assai la fauna delle
due Americhe, sì che queste non dettero che poche specie
<span class="pagenum" id="Page_110">[110]</span>
animali ignorate: tra quelli domestici, ad es., solo il
maiale d’India e il tacchino.
</p>

<p>
Maggiori, quindi, più notevoli, sono ora i progressi
della botanica al confronto della zoologia. E, sia per brama
di curiosità, sia per rinnovato amore di bellezza e di ricchezza,
si aprono, specie nel sec. <span class="smcap lowercase">XVI</span>, grandi <i>giardini
botanici</i>: a Padova (1525), a Pisa (1544), a Leyda (in
Olanda) (1577), e poi in Francia, a Montpellier, a Parigi
(1598). Gli scienziati europei hanno ora agio di scrivere
libri contenenti ampie e precise descrizioni, anzi
(come non si era mai usato) raffigurazioni grafiche delle
varie piante: il che sarà di utile immenso alla scienza.
Abbiamo così il tedesco <i>Brunfels</i> (1470-1534), che studia
scientificamente la flora europea, e <i>Girolamo Bock</i> (1498-1554)
e <i>Leone Fuchs</i> (1501-68), che sono tra i maggiori
osservatori e studiosi di botanica. Il primo, anzi, ritenta,
dopo tanti secoli, una classificazione delle piante, dando
così inizio a tutte la serie dei tentativi di questo genere,
che riempiranno i secoli seguenti. Ultimo, in ordine di tempo,
fra i botanici del secolo <span class="smcap lowercase">XVI</span>, <i>Andrea Cisalpino</i> (1519-63),
distribuisce le 840 specie di piante, ch’egli enumera, in
15 classi, suddivise a loro volta, per i loro caratteri, in
47 sezioni. <i>Criterio distintivo della classificazione non sono
più le apparenze esterne, ma il seme, le sue parti e l’embrione.</i>
</p>

<p>
Ecco, dunque, un nuovo carattere della botanica del
secolo: <i>lo studio delle singole parti della pianta</i>: fiore,
frutto, organi sessuali.
</p>

<div class="chapter">
<p>
<span class="pagenum" id="Page_111">[111]</span>
</p>

<h2 id="scmoderna">LA SCIENZA NELL’EVO MODERNO
<span class="smaller">(I secc. XVII-XVIII)</span></h2>
</div>

<p>
<b>25. Caratteri della scienza moderna.</b> — I caratteri
della scienza moderna, che si affermano in modo deciso nei
secoli <span class="smcap lowercase">XVII-XVIII</span>, sono i seguenti: <i>a</i>) una crescente specializzazione,
per cui le vecchie discipline scientifiche si dirompono
in parecchie altre, di cui ciascuna abbraccia un
dominio ampio quanto quello d’una delle antiche, classiche
discipline scientifiche; <i>b</i>) una influenza feconda dell’una
scienza sull’altra, che determina conquiste altrimenti impossibili.
Così i ritrovati e le scoperte della fisica influiscono
potentemente sui progressi della chimica; gli uni e
gli altri, sui progressi dell’astronomia, della medicina, delle
così dette scienze naturali, e viceversa; <i>c</i>) infine, una precisione
d’indagini, di accertamento di fatti, una volontà
deliberata di strappare alla natura il suo segreto, che erano
ignote alla massima parte della scienza antica e medievale,
una libertà e un rigore di ragionamento, che certamente
era ignota a quest’ultima.
</p>

<p>
Tuttavia queste ragioni non bastano a spiegare i progressi,
quasi miracolosi, della scienza nei secoli <span class="smcap lowercase">XVII-XX</span>.
Hanno bisogno di essere a loro volta spiegate. La grande
causa prima è di natura sociale, non intellettuale; è il fatto
sovrano, che domina i tre quarti della scienza e della storia
moderna e contemporanea: lo sviluppo della industria, il
nascere della grande industria moderna, e che impose agli
<span class="pagenum" id="Page_112">[112]</span>
uomini — come condizione necessaria di vita — gravissimi
problemi di tecnica, che sarebbero stati irresolubili
senza l’aiuto della scienza. Per tal modo questa venne
sollecitata a tentativi, a sforzi inauditi, che per l’addietro
non erano punto necessari, e bisognò che s’ingegnasse a
soddisfarli.
</p>

<hr class="tbs">

<p>
26. <b>Il metodo sperimentale.</b> — La rinnovazione nei
sistemi di ricerca scientifica, che avviene nel sec. <span class="smcap lowercase">XVII</span>, va
sotto il nome di conquista del <i>metodo sperimentale</i>. I fondatori
e i formulatori del <i>metodo sperimentale</i>, in sulla
soglia dell’età moderna, sono principalmente tre: <i>Galileo Galilei</i>
(1564-1642), <i>Francesco Bacone</i> (1561-1626), <i>Cartesio</i>
(<i>Renato Descartes</i>) (1596-1650). Ma, come abbiamo avvertito,
l’opera loro è preceduta da una preparazione — filosofica
e scientifica — di almeno tre secoli.
</p>

<p>
Il Galilei è un nemico feroce dell’autoritarismo, impersonato
nella filosofia aristotelica medievale, a cui la scienza
si era per circa un millennio inchinata, e anche della tendenza
a voler ricercare l’<i>essenza</i> delle cose naturali: «impresa»,
a suo avviso, «impossibile», «fatica» perfettamente
«vana». Non ha neanche un’assoluta fiducia nei
nostri sensi, nella ragione umana, che spesso tradiscono,
anzichè tradurre, la realtà. Perciò egli raccomanda la massima
cautela nell’osservare e nell’indurre e replicati e instancabili
tentativi di osservazioni e di esperienze.
</p>

<p>
Il compito dello scienziato, spiega il Galilei, è leggere — voler
leggere — nel «gran libro della Natura»,
che questa «continuamente tiene aperto innanzi a quelli
che hanno occhi nella fronte e nel cervello». Perciò, innanzi
tutto occorre decifrare esattamente i caratteri della
Natura, ossia stabilire esattamente le condizioni in cui avvengono
i fenomeni. A questo giovano sopra tutto l’osservazione
e l’esperimento. Queste due operazioni ci avvertono di
quello che è <i>causa</i> e di quello che è <i>effetto</i>, in quanto, posta
la prima, deve seguire il secondo, e, rimossa la prima, viene
<span class="pagenum" id="Page_113">[113]</span>
rimosso il secondo. La risposta, che la natura offre a
tali interrogazioni, non concerne la <i>qualità</i> delle cose, che
dipende da noi, soggetto senziente, ma la figura, la grandezza,
il movimento delle cose, i loro rapporti, ossia la
<i>quantità</i>. Solo per questo è possibile riassumere in formule
di matematica (la scienza per eccellenza delle quantità) i
resultati della osservazione e dell’esperimento. Ed è con
la matematica, che l’intelletto umano conquista una conoscenza
assoluta; si raccosta all’intendere di Dio. Onde
non a torto il Galilei si dice replicate volte un <i>pitagorico</i>,
giacchè i Pitagorici ebbero in grande stima la scienza dei
numeri, e tributa sommo onore a Platone, che diceva divino
l’umano intelletto solo in quanto riesce a cogliere la natura
e il valore dei numeri. Di questi pochi concetti sparsi qua
e là nelle opere galileiane (specie nelle <i>Macchie solari</i>, nel
dialogo dei due <i>Massimi sistemi</i>, ne <i>Le nuove scienze</i>, nel
<i>Saggiatore</i>), senza mai l’intenzione di erigere un sistema
di metodica scientifica, il Galilei fu il più felice e fortunato
applicatore, e ciò lo pone al primo posto nella storia
del metodo sperimentale.
</p>

<p>
Il suo contemporaneo, invece, il filosofo inglese <i>Francesco
Bacone</i> (1561-1626), pessimo sperimentatore e pessimo
scienziato, sì da ignorare le scoperte del Galilei e da
combattere Copernico, volle nel contrapporsi alla scolastica
gettare le basi di un nuovo metodo scientifico. A
tale intento mirano, le sue due opere <i>De dignitate et
augmentis scientiarum</i> (<i>Dignità e progressi delle scienze</i>) e
il <i>Novum organum</i> (<i>Il Nuovo organo</i>), parti di un’opera
(<i>Instauratio magna</i>), ch’egli non riuscì mai a completare.
</p>

<p>
Anche Bacone attacca il principio di autorità e la scolastica.
Attacca anche la scienza greca, che egli misconosce,
e che, a suo avviso, rappresenterebbe l’infanzia del
pensiero umano. Bisogna invece, esclama, ripetendo lo
stesso concetto del Galilei, leggere direttamente nel gran
libro della Natura. E, per ben leggere, occorre osservare,
indurre dalla osservazione, qualche legge generale, e poi
<span class="pagenum" id="Page_114">[114]</span>
sperimentare la legge, che così s’è indotta. Questo, la differenza,
che deve correre fra la scienza antica e la moderna!
</p>

<p>
Sperimentando — avverte — bisogna confermare le
esperienze positive con esperienze negative. Non basta, ad
es., osservare, e provare con l’esperimento, che le cause
<i>A, B, C, D</i> producono gli effetti <i>a, b, c, d</i>. Bisogna mostrare
che, rimosse le prime, vengono meno anche i secondi.
</p>

<p>
Anche questo diceva il Galilei; e, al pari dello scienziato
italiano, il filosofo inglese inculca che bisogna dubitare
a lungo delle nostre osservazioni ed esperienze, ossia
degli inganni che ci tendono i sensi e la ragione. Noi siamo
(esclama Bacone nel suo linguaggio imaginoso) illusi spesso
dalla natura umana (<i>idola tribus</i> = gli idoli della razza), dalla
nostra natura individuale (<i>idola specus</i> = gli idoli della spelonca
del nostro io interiore), dalle nostre prevenzioni metafisiche
(<i>idola theatri</i> = gli idoli dell’istrionismo dei metafisici),
e fa d’uopo che stiamo in guardia contro noi stessi.
</p>

<p>
Non bisogna neanche — avverte egli stesso, come il Galilei, — ricercare
le cause prime, l’essenza della natura.
La scienza ha scopi più modesti: la ricerca della legge
che unisce tra loro i diversi momenti dei fenomeni, le loro
leggi (le <i>cause parziali</i> aristoteliche). Però, a differenza
del Galilei, Bacone è un avversario dell’applicazione della
matematica alla fisica, che avrebbe dominii assolutamente
separati dalla prima.
</p>

<p>
Questo, il nocciolo del pensiero baconiano, che non
solo è avvolto in un linguaggio astruso, ma è anche
sparso di contradizioni e di errori. Come, ad esempio,
conciliare la sua lotta contro la ricerca delle cause prime
con la sua fede di alchimista nel raggiungimento della
forma più «semplice» della natura, conquistata la quale,
sarà possibile trasformare tutti i corpi in oro?
</p>

<p>
Comunque, attraverso le vedute confuse e il ragionare
scolastico, drizzato contro la scolastica, il carattere dell’opera
baconiana è quello di una intenzionata formulazione
di un nuovo metodo scientifico.
</p>

<p>
<span class="pagenum" id="Page_115">[115]</span>
</p>

<p>
Il francese <i>Renato Cartesio</i> (1596-1650), che è più giovane
di Bacone e del Galilei, è ancor meno dell’uno e dell’altro
l’inventore <i>ex integro</i> del metodo sperimentale. Ma
nel suo classico <i>Discorso del metodo</i> (1637) egli ebbe il merito
di riunire e coordinare in un sistema chiaro elementi
sparsi, presso scienziati e filosofi, a lui cronologicamente
anteriori.
</p>

<p>
Anche Cartesio, come il Galilei, raccomanda molto di
fissar bene i particolari dei fenomeni e di non lasciarsi
illudere dal senso e dalla ragione. Bisogna — inculca — accettar
per vero solo quello che risulta ad evidenza tale.
Ma l’originalità della sua dottrina, che però corrispondeva
esattamente alla pratica del Galilei e della sua scuola,
sta nel secondo precetto cartesiano, nel precetto di scomporre
ciascuna delle difficoltà, che si affrontano, in difficoltà
minori, in parti, via via più piccole e più semplici.
Solo, compiuto questo lavoro, si può procedere di nuovo
dalla conoscenza di questi minori elementi alla conoscenza
di tutto l’insieme, avendo però ben cura di non omettere
alcun termine.
</p>

<p>
Il metodo cartesiano, dunque, è un processo di analisi
e di sintesi, di decomposizione e di ricomposizione, di
intuizione (==osservazione) e di ragionamento. Ma siccome
il ragionamento dipende dalla intuizione, a questa,
ossia alla visione immediata della verità, che coglie in
piena evidenza ogni singola nozione, si riducono in ultima
istanza tutte le fonti della scienza.
</p>

<p>
Le opere scientifiche di Cartesio — la sua <i>Diottrica</i> e
la sua <i>Geometria</i> (cfr. § 27) sono saggi pratici di questo
metodo.
</p>

<hr class="tbs">

<p>
27. <b>Matematica.</b> — Il Seicento e il Settecento sono i
<i>secoli aurei</i> delle matematiche moderne e come tali possono
venir paragonati all’età di Euclide, Archimede, Apollonio
nello sviluppo del pensiero greco.
</p>

<p>
Alla fine del sec. <span class="smcap lowercase">XVI</span>, i principii fondamentali e i contorni
<span class="pagenum" id="Page_116">[116]</span>
dell’aritmetica, dell’algebra, della teoria delle equazioni
erano stabiliti e disegnati. Tuttavia, per mancanza
di buoni libri di testo, relativi a queste discipline, la loro
cognizione era limitata ai dotti e, persino, la moderna notazione
algebrica e trigonometrica non era familiare ai
più, nè universalmente adottata.
</p>

<p>
Ma nei secc. <span class="smcap lowercase">XVII-XVIII</span> si erige l’intera costruzione
della matematica contemporanea: la trigonometria e la
geometria vengono fecondate profondamente dall’algebra;
l’algebra, dalla geometria, donde nasce la <i>geometria analitica</i>.<a class="tag" id="tag71" href="#note71">[71]</a>
In contrapposto a quest’ultima, viene sistematizzata
la <i>geometria</i> così detta <i>descrittiva</i>, che ha per iscopo di
fissare i metodi per rappresentare i corpi a 3 dimensioni
su un piano a 2 dimensioni. In questa età ha origine l’<i>analisi
infinitesimale</i> moderna, di cui è dubbio se alcuna traccia
sia possibile ritrovare presso i Greci del periodo alessandrino.
L’algebra fissa definitivamente quei segni e quei
simboli, che noi oggi usiamo, rompendo per sempre con
l’uso della indicazione, sia pur abbreviata, di quei concetti,
ch’essa voleva esprimere, e acquistando così una incredibile
rapidità di movimenti. Ora si tenta giungere al di
là delle equazioni di 4º grado, affrontando così dei problemi,
cui giammai l’algebra, indiana o araba, erano giunte.
Finalmente, con la redazione delle <i>tavole logaritmiche</i>, si
acquista una brevità infinitamente maggiore nei calcoli.
</p>

<p>
Consideriamo partitamente ciascuno di questi dominii
della nuova matematica. Il valore — immenso — dei suoi risultati
è dovuto a tutta una pleiade di matematici sommi.
L’opera del Vieta nel campo della trigonometria, piana e sferica,
è ora continuata dai tedeschi <i>Gauss</i> ed <i>Euler</i><a class="tag" id="tag72" href="#note72">[72]</a> (1707-83),
dal russo <i>Lexell</i>, dai francesi <i>Lhuillier</i> e <i>Delambre</i>.
</p>

<p>
<span class="pagenum" id="Page_117">[117]</span>
</p>

<p>
I progressi della <i>stereometria</i>, ossia di quel ramo della
geometria, che studia le figure nello spazio, sono, nel
sec. <span class="smcap lowercase">XVII</span>, accresciuti e intensificati dall’astronomo <i>Keplero</i>
(1571-1630) e dall’italiano <i>Bonaventura Cavalieri</i> (1591-1647),
grazie all’applicazione del calcolo infinitesimale, e
proseguiti, con lo stesso mezzo, in sullo scorcio di questo
secolo e nel successivo, dal grande astronomo e matematico
inglese <i>Newton</i> (1643-1727) e dal sommo filosofo e matematico
tedesco, <i>Leibniz</i> (1646-1716).
</p>

<p>
Ma l’età moderna assiste, come dicevamo, al trionfo
della <i>geometria analitica</i>, il più squisito strumento della
matematica moderna. La legittimità della applicazione
dell’algebra alla geometria e, reciprocamente, della geometria
all’algebra, che ne costituisce l’essenza, è così spiegata
dal filosofo e matematico francese <i>Cartesio</i>. Le figure
geometriche risultano di <i>grandezze</i> e di <i>forme</i>. Le prime
si risolvono in numeri; ma questo è possibile anche delle
seconde. La forma di ogni figura, infatti, risulta dalla posizione
dei punti di cui si compone, e questa può essere
determinata con delle grandezze. La posizione, infatti, di
un punto nello spazio a tre dimensioni dipende da tre
quantità, p. es., dalle distanze di questo punto da tre
piani fissi formanti un angolo triedro: queste tre quantità
sono le tre <i>coordinate</i> del punto. Ecco, dunque, la
<i>forma</i>, attraverso la posizione, ricondotta alla grandezza;
ed eccoci autorizzati a portare l’algebra, ossia il calcolo
in tutti i campi della geometria. Ma l’algebra (continuava
Descartes) tratta dei rapporti e delle proporzioni in generale.
Or bene, è d’uopo rendere evidenti i suoi processi
più complicati, far apparire le sue conclusioni in forma
concreta. E il mezzo migliore, per raggiungere tale scopo,
è usare quei segni, che più vivamente colpiscono la nostra
immaginazione, ossia le figure geometriche. Perciò appunto
è lecito e utile giungere persino alla <i>risoluzione
grafica delle equazioni</i>.
</p>

<p>
Se il Descartes è, sopratutto, il filosofo della <i>geometria
<span class="pagenum" id="Page_118">[118]</span>
analitica</i>, il massimo studioso ne fu il suo contemporaneo,
<i>Pietro Fermat</i> (1602-65). Ma il primo manuale di geometria
algebrica spetta ad un italiano; fu scritto da <i>Marino
Ghetaldi</i> nel 1630.
</p>

<p>
Con la geometria analitica, la geometria acquistava
una elasticità nuova. La geometria classica abbisognava
di un procedimento speciale per ogni singolo problema. La
geometria analitica, invece, si fonda su poche regole, e con
esse può dimostrare se una proposizione sia vera o falsa.
</p>

<p>
Come dicevamo, in contrapposto alla geometria, che,
entrando nell’analitica, abbandonava l’antico suo campo
di scienza delle forme dello spazio, la pratica della descrizione
degli oggetti si sistematizza, diviene ora scienza
soggetta a leggi sue speciali.
</p>

<p>
I fondatori della <i>geometria descrittiva</i> o <i>proiettiva</i> furono
il <i>Desargues</i> (1593-1662), il <i>Pascal</i> (1623-62), uno dei
più grandi genii matematici, il <i>Monge</i> (1746-1818). La sua
prima cattedra venne istituita dalla Rivoluzione francese alla
<i>École normale</i>, nel 1794, e tenuta dal Monge stesso. Più
tardi, sotto l’Impero napoleonico, questi insegnò geometria
descrittiva alla <i>Scuola Politecnica</i> di Parigi, e le sue lezioni
andarono a formare il classico testo, che ha per titolo
<i>Géométrie descriptive</i> (1800).
</p>

<p>
Passando dalla geometria all’algebra pura, la risoluzione
delle equazioni di 4º grado è, nei secc. <span class="smcap lowercase">XVII-XVIII</span>, raggiunta
con metodi, diversi da quelli del secolo precedente
(cfr. § 20), da parecchi matematici a un tempo: da <i>Descartes</i>
e <i>Tschirnhausen</i> (sec. <span class="smcap lowercase">XVIII</span>), dall’<i>Euler</i> e dal <i>Lagrange</i>
(sec. <span class="smcap lowercase">XVIII</span>).
</p>

<p>
Furono appunto questi tre ultimi a tentare disperatamente,
con i mezzi algebrici, la soluzione di equazioni di
grado superiore al quarto; ma senza riuscirvi. Il <i>Leibniz</i>
(1646-1716) e il <i>Gauss</i> per primi giudicheranno impossibile
condurre a termine questa impresa per le vie dell’algebra,
e l’<i>Abel</i>, in sui primi del sec. <span class="smcap lowercase">XIX</span>, darà, di tale assunto,
una dimostrazione apodittica.
</p>

<p>
<span class="pagenum" id="Page_119">[119]</span>
</p>

<p>
Il sec. <span class="smcap lowercase">XVII</span> segna altresì, avvertimmo, gli albori o,
(come altri vuole) la rinascita dell’<i>analisi infinitesimale</i>.
È l’<i>analisi infinitesimale</i> il capitolo più delicato e più
squisito della scienza dei numeri. Si serve di parecchi processi
(<i>calcolo integrale, differenziale, calcolo delle variazioni</i>
ecc.), e si dice <i>infinitesimale</i>, perchè, penetrando a
fondo nell’essenza stessa della grandezza, la decompone
per meglio studiarla in parti infinitamente piccole.
</p>

<p>
Fu il francese <i>Bachet de Méziriac</i> (1587-1638) a darne
per primo una trattazione moderna, e tosto i grandi matematici
dei sec. <span class="smcap lowercase">XVII</span> e <span class="smcap lowercase">XVIII</span>, più volte nominati (<i>Newton,
Leibniz, Fermat, Euler, Lagrange</i>) e, oltre a questi, il francese
<i>Rolle</i> si posero sulle sue orme, o ne ripeterono con
altri metodi i felici tentativi.
</p>

<p>
Finalmente, le prime <i>tavole logaritmiche</i> risalgono ai
primi del sec. <span class="smcap lowercase">XVII</span>, per merito del <i>Neper</i>, del <i>Bürgi</i>, del <i>Jost</i>,
del <i>Briggs</i>.
</p>

<p>
Tale il quadro superbo delle matematiche, nei secoli
<span class="smcap lowercase">XVII-XVIII</span>. Il secolo <span class="smcap lowercase">XIX</span> ne continuerà l’opera, approfondirà
i resultati, perfezionerà i metodi, troverà, per
i vari problemi, nuove soluzioni, sopra tutto assoggetterà
parecchie scienze, in primo la fisica, com’era avvenuto in
Grecia, nell’età di Euclide e di Archimede, alle matematiche;
separerà la professione del cultore della scienza pura
da quella dell’ingegnere, che avrà ad applicarla, ma esso
non darà più vita ad alcun nuovo ramo delle matematiche.
</p>

<hr class="tbs">

<p>
28. <b>Astronomia: Keplero; Galilei; Newton; Laplace;
Herschel.</b> — La dottrina copernicana fu ben lungi dal conquistare
di colpo il consenso degli scienziati e, tanto meno,
dall’opinione pubblica. Se il citato <i>Raethicus</i> e qualche altro
l’accettarono con entusiasmo, e si dedicarono a dimostrarne
più esattamente alcuni punti particolari, lo stesso non può
dirsi della maggior parte dei dotti. Taluno dei maggiori si
studiò di disegnare un sistema intermedio. Fu questo il
tentativo del danese <i>Ticone Brahe</i> (1546-1601), uno dei più
<span class="pagenum" id="Page_120">[120]</span>
grandi e più esatti osservatori e calcolatori fra gl’immediati
successori di Copernico. Egli suppose che i cinque pianeti
(Mercurio, Venere, Marte, Giove, Saturno) girassero intorno
al sole, mentre il sole girerebbe annualmente intorno alla
Terra, e l’intera sfera celeste compirebbe anch’essa una
rotazione diurna intorno al nostro pianeta.
</p>

<p>
<i>A</i>). <i>Keplero.</i> — Ma negli ultimi suoi anni si incontrò
con lui <i>Giovanni Keplero</i> (1571-1630); questi, anzi, fu, suo
assistente, al castello di Benateck (in Boemia), ove il Brahe
aveva installato un osservatorio, e i resultati delle osservazioni,
che furono quivi condotte, giovarono molto a fare
del Keplero uno dei più validi sostenitori del copernicanesimo.
</p>

<p>
Keplero cominciò dallo studiare il pianeta Marte. Cotale
studio gli ispirò le due prime così dette leggi di Keplero:
1. <i>Marte descrive un’ellisse</i> (e non già una circonferenza)<a class="tag" id="tag73" href="#note73">[73]</a>
<i>e il sole ne occupa uno dei fuochi</i>; 2. <i>La linea retta
che unisce Marte al sole descrive aree eguali in tempi eguali</i>.
</p>

<p>
Questi due leggi, che il Keplero aveva riscontrate
per Marte, le concepiva (ed a ragione) comuni a tutti
i pianeti, convinto, com’era, della piena uniformità delle
leggi della natura. Tale concetto egli svolse nella sua
<i>Armonia del mondo</i> (1619). Tuttavia, questa, ch’è considerata
la sua opera massima, è troppo ingombra, conformemente
alla mentalità del suo autore, di speculazioni, or
mistiche or fantasiose. Una, però, delle affermazioni notevoli,
in essa contenute, è la così detta «<i>terza legge di
Keplero</i>», relativa al rapporto fra le grandezze delle orbite
dei pianeti e i loro tempi di rivoluzione: «<i>Il quadrato del
tempo di rivoluzione di ciascun pianeta è proporzionale al
cubo della sua distanza media dal sole</i>».
</p>

<p>
Ma il libro, nel quale il Keplero si rivela interamente
copernicano, è un testo scolastico di astronomia, pubblicato
<span class="pagenum" id="Page_121">[121]</span>
tra il 1618 e il 1621 e intitolato appunto <i>Epitome
dell’Astronomia di Copernico</i>.
</p>

<p>
Un’altra sua opera meno popolare, ma più sostanziosa,
sono le sue <i>Tavole Ridolfine</i> (1627) (dal nome dell’imperatore,
di cui era matematico ufficiale): una nuova serie di tavole
astronomiche, assai più perfette di tutte quelle precedenti
(§ 17 <i>B</i>), e capaci di permettere di determinare la
posizione di un corpo celeste qualsiasi, in qualunque tempo,
così come la predizione di svariati fenomeni astronomici.
</p>

<p>
Tuttavia il Keplero fu un divinatore della scienza più
che uno scienziato nel senso preciso della parola. I suoi
volumi sono per la massima parte ingombri di inutili speculazioni,
di pregiudizi astrologici, di profezie vane, e recano
un carattere perfettamente opposto a quelli del suo
grande contemporaneo: <i>Galileo Galilei</i>.
</p>

<p>
<i>B</i>). <i>Galilei.</i> — La biografia del Galilei è popolarissima.
Egli nacque a Pisa nel 1564, e, sebbene i suoi genitori
desiderassero farne un commerciante, egli preferì
dedicarsi a qualche carriera più elevata e studiò medicina
nella università di Pisa. Pur troppo, non le discipline
mediche lo attiravano, ma le matematiche e le scienze
sperimentali. Per le ristrettezze economiche della sua
famiglia, non potè compiere i suoi studii a Pisa, e dovette
studiare privatamente. Nel 1589 ottenne a Pisa la cattedra
di matematica e astronomia. Qui cominciò i suoi
primi esperimenti di meccanica. Ma la poca ortodossia, lo
scarso rispetto alle opinioni convenzionali che egli manifestò
nel trattato, in cui ne rese conto, contribuirono a
fargli lasciare la cattedra e a indurlo a trasferirsi con lo
stesso ufficio a Padova (1592). Il nuovo soggiorno fu per
lui più propizio; e gli anni del suo insegnamento colà furono
quelli della conquista della notorietà e della gloria.
</p>

<p>
Il Galilei lasciò Padova solo dopo diciotto anni, desiderando
scaricarsi del peso dell’insegnamento e tutto dedicarsi
alle sue ricerche, e tornò in Toscana, primo matematico
e filosofo del Granduca.
</p>

<p>
<span class="pagenum" id="Page_122">[122]</span>
</p>

<p>
Per sua disgrazia, la sua intensa operosità scientifica
cadeva in un periodo della vita italiana — il periodo della
Controriforma — nel quale tutto il mondo cattolico, per
meglio difendersi dagli assalti della rivoluzione protestante,
si sforzava di ricondurre la società verso il pensiero e la
disciplina medievale. Bastò perciò che, nel bel mezzo di una
discussione, che lo riguardava incidentalmente, egli si dichiarasse
consenziente col pensiero copernicano, perchè
venisse denunciato alla Inquisizione come professante
opinioni contrarie alle sacre scritture. Così, ora soltanto,
nel 1615, il copernicanesimo veniva ufficialmente condannato,
e il Galilei era «ammonito», oltrechè <i>invitato</i> ad
«abbandonare» quelle <i>eretiche</i> opinioni.
</p>

<p>
Il Galilei, com’era giocoforza, parve sottomettersi. Ma
egli riaccese la spinosa questione, diciassette anni più tardi,
col suo dialogo classico (dal punto di vista scientifico e
da quello letterario) <i>Sui due massimi sistemi del mondo,
Tolomaico e Copernicano</i> (1632). In questo scritto, non
ostante la finissima ironia della conversazione, era manifesto
come l’autore intendesse assegnare la palma della
vittoria polemica al sostenitore della teoria copernicana.
</p>

<p>
Questa volta egli fu invitato a dichiarare umilmente
di essersi ingannato, di «abiurare, maledire e detestare»
i suoi «errori», e venne condannato al confine presso
Roma, e poi ad Arcetri. Nel 1638 era colpito da cecità,
e quattro anni dopo, nel 1642, il Veggente, scopritore di
nuovi mondi moriva nel più gelido buio.
</p>

<p>
La gloria del Galilei, come astronomo, è in gran parte
una diretta conseguenza del suo grande valore di fisico,
anzi, in generale di scienziato. La costruzione, di cui egli
fu capace, di un sistema di lenti, convesse e concave — il
<i>telescopio</i> — con cui osservare i corpi celesti, riducendone
la distanza di ben 30 volte, e quindi aumentandone
di altrettante la grandezza, gli permise di dominare il
cielo assai più e meglio dei predecessori.
</p>

<p>
Ma anche altri, quasi nello stesso tempo, adoperavano
<span class="pagenum" id="Page_123">[123]</span>
il telescopio, e rimasero assai addietro di lui. Un’altra
fonte del suo successo fu perciò il rigore delle sue osservazioni,
dei suoi ragionamenti, dei suoi esperimenti, ossia
delle riprove a cui egli assoggettava ogni sua induzione e
deduzione, e che gli giovò infinitamente nel campo della
fisica, là dove in modo speciale l’esperimento è possibile.
Per questo appunto, come avvertiamo, assai più che in
virtù di speculazioni teoriche, il Galilei è ritenuto fondatore
del metodo sperimentale.
</p>

<p>
Le sue prime scoperte astronomiche, consegnate nel
<i>Messaggero celeste</i> (<i>Sidereus nuntius</i> del 1610), riguardano
principalmente due argomenti: il nostro satellite, e i satelliti
di Giove.
</p>

<p>
Il Galilei smentì per primo la comune opinione astronomica
che la luna, come gli altri corpi celesti, fosse liscia
e rigorosamente sferica, e vi scoperse le montagne, di
talune delle quali calcolò esattamente l’altezza; vi notò la
mancanza di nubi e (ciò che più importava nei riguardi
del sistema copernicano) la sostanziale analogia tra la luna
e la Terra; <i>il che voleva dire fra i fenomeni terrestri e
quelli celesti</i>.
</p>

<p>
In modo analogo, il Galilei scoperse per primo i satelliti
di Giove, rilevando, contro i Tolomaici, come non
solo la Terra, ma anche altri corpi celesti siano <i>centro di
movimenti</i>, e come, anche visibilmente, taluni corpi celesti
girino intorno ad altri corpi, che apparentemente si muovono.
Questo, appunto, gli astronomi copernicani sostenevano
avvenire della Terra rispetto al Sole, mentre gli
astronomi tolomaici ne escludevano la possibilità. Ora il
fatto, visibile a chiunque, che la cosa accadeva per Giove
e per i suoi satelliti, in condizioni identiche a quelle della
Terra rispetto al Sole, era un gravissimo argomento contro
la loro dottrina.
</p>

<p>
Più tardi, insegnante a Padova, il Galilei scoperse la singolare
struttura di <i>Saturno</i>, pianeta composto di tre parti.
A Firenze osservò che <i>Venere</i> ha delle fasi somiglianti a
<span class="pagenum" id="Page_124">[124]</span>
quelle lunari. Finalmente osservò le <i>macchie solari</i>, e le
dimostrò come inerenti a quest’astro, mentre chi prima le
aveva notate le aveva ritenute effetto del passaggio di
altri pianeti, dinanzi al sole. Questa scoperta veniva a concludere
con la dimostrazione di un movimento rotatorio del
Sole intorno a un suo asse della durata di circa un mese.
</p>

<p>
Le ultime scoperte astronomiche del Galilei, condotte
a termine prima che il suo autore piombasse nella completa
cecità, sono un ritorno ai suoi primi studî, e riguardano
la luna. Egli osservò come l’opinione comune, che
la luna ci volga sempre una stessa faccia, non sia esattissima,
e che noi possiamo vedere di tanto in tanto, a
seconda del luogo da cui guardiamo, differenti porzioni
della luna. A mutare la nostra posizione di osservatori
lunari ci conduce poi, ogni giorno, senza nostra volontà,
il movimento giornaliero della Terra. Così il Galilei scopriva
quelle che oggi si dicono le <i>librazioni della luna</i>.
</p>

<p>
<i>C</i>). <i>Newton.</i> — <i>Isacco Newton</i> (1642-1727) nacque
nello stesso anno in cui moriva il Galilei, e la sua grande
opera è una prosecuzione geniale di quella di Keplero e
del Galilei stesso. Ma per tal via egli giungerà alla concezione
più profonda e più vasta della scienza astronomica
moderna: la <i>gravitazione universale</i>.
</p>

<p>
Il Newton pose a se stesso il problema: — <i>Per quale
causa avviene che i corpi celesti si muovano nello spazio?</i> — Era
la domanda legittima, che s’imponeva agli scienziati
dopo il tramonto del sistema tolomaico. Il matematico e
filosofo francese, Cartesio, vi aveva risposto con una sua <i>teoria
dei vortici</i>. Tutto lo spazio sarebbe pieno di un fluido — l’etere — le
cui parti agiscono sull’altra, e producono
moti circolari. Così l’etere è percorso e agitato da un gran
numero di vortici, e un vortice immenso ha per centro il
sole e trascina nel suo giro la Terra e i pianeti.
</p>

<p>
Era una teoria che il suo autore nè dimostrò, nè mise
d’accordo con le leggi di Keplero, nè sperimentò, e che
nemmeno portò alla scoperta di nuove verità. Il Newton,
<span class="pagenum" id="Page_125">[125]</span>
invece, muove dalle leggi di Galilei sulla caduta dei gravi.
Il Galilei aveva insegnato, in fisica (cfr. § 29), che un corpo,
abbandonato a se stesso, e non influenzato da altro corpo, si
muove sempre con la stessa velocità e nella stessa direzione.
Avea insegnato che il moto circolare cambia continuamente
direzione sotto l’influsso di una causa esterna. Quale causa,
dunque, influiva sui pianeti perchè essi, anzichè procedere
sempre nella stessa direzione, sono tratti a muoversi in
senso circolare intorno a un centro, ch’è all’incirca il
sole? Newton suppose appunto che tale influenza (<i>accelerazione</i>)
fosse dovuta al sole. Ma secondo quali proporzioni
questa influenza è diversa a differenti distanze? Facendo
uso della <i>terza legge di Keplero</i> (cfr. § 28 <i>A</i>), egli potè formulare
l’altra legge, secondo cui l’attrazione fra il sole e
i componenti il sistema solare varierebbe inversamente al
quadrato della distanza, ossia, come si espresse, che <i>l’accelerazione
(che il sole esercita sopra i pianeti) è proporzionale
ai quadrati inversi della loro distanza dal sole stesso</i>.
Il che vuol dire che, a distanza doppia, tale accelerazione
si riduce a <span class="above">1</span>&#xfeff;&#8260;&#xfeff;<span class="below">4</span>; a distanza tripla, è <span class="above">1</span>&#xfeff;&#8260;&#xfeff;<span class="below">9</span>, a distanza decupla,
è <span class="above">1</span>&#xfeff;&#8260;&#xfeff;<span class="below">100</span>, ecc. ecc. Questa legge, osservò Newton, regola
anche i rapporti tra la Terra e qualunque corpo cadente
sopra di essa, ossia che l’<i>accelerazione prodotta dalla Terra
sopra un corpo qualunque è inversamente proporzionale al
quadrato della distanza del corpo dal centro della Terra</i>.
E siccome, in ogni corpo, è da considerare altresì la quantità
di materia — la <i>massa</i> — che lo compone, egli formulò
nella sua opera somma — i <i>Principii matematici di filosofia
naturale</i> (1687) — la sua legge così: — <i>La Terra attrae
un corpo qualunque con una forza inversamente proporzionale
al quadrato della distanza dal centro della Terra, e
direttamente proporzionale alla massa del corpo medesimo.</i>
</p>

<p>
A questo concetto egli ne aggiunse più tardi un altro:
la sua «<i>terza legge sul moto</i>»; <i>ad ogni azione si contrappone
sempre una eguale reazione</i>. Esemplificando, se un sasso
posa sopra la nostra mano, la forza con cui esso preme
<span class="pagenum" id="Page_126">[126]</span>
sopra la mano è uguale a quella esercitata dalla mano
per sostenerlo. E, analogamente, se la Terra attira in giù
una pietra con una certa forza, la pietra attrae con forza
eguale la Terra. Se in questo secondo caso l’influenza (<i>accelerazione</i>)
che subisce la Terra risulta infinitamente minore
di quella subita dal sasso, ciò non vuol dire che quell’influenza
non esista, ma che la massa della Terra è infinitamente
maggiore, sì da rendere l’influenza del sasso pressochè
nulla. In termini generali, dunque, la legge della
<i>gravitazione</i> poteva così formularsi: <i>Ogni particella della
materia attira ogni altra particella con una forza proporzionale
alla massa di ognuna di esse, e inversamente proporzionale
al quadrato della loro distanza</i>.
</p>

<p>
Or bene, questa legge che regola la caduta dei corpi
sulla Terra, e insieme l’attrazione solare sulla medesima,
deve potersi applicare ai rapporti fra tutti i corpi celesti.
Ognuno dei pianeti deve esercitare la sua potenza di attrazione
sul sole e su tutti gli altri pianeti, e secondo le
leggi sopra esposte. Ma, siccome i pianeti sono, come massa,
infinitamente minori del sole (tal quale il sassolino rispetto
alla Terra), così ne segue che il moto di ciascuno è pochissimo
influenzato dagli altri, e quasi completamente dominato
e diretto dal sole. Tuttavia l’influenza degli altri
pianeti non è affatto insensibile, e produce a lunghi intervalli
di tempo perturbazioni constatabili; così come perturbazioni
sensibili esercita l’attrazione solare sul moto della
luna intorno alla Terra e sui moti dei satelliti di Giove
e di Saturno, intorno ai loro pianeti, che Newton ebbe a
constatare per primo. In tal modo, il grande astronomo
inglese, <i>partendo da un’ipotesi ammessa provvisoriamente,
constatava una serie di fatti, spiegabili solo, e nel modo
più felice, con la sua stessa ipotesi</i>.
</p>

<p>
Ma la più singolare conseguenza della sua teorica era
questa: che, se i pianeti attraggono il sole, anche il sole
deve avere un certo moto, in forza dell’attrazione che su
di essi esercita la massa dei suoi pianeti, sia pure che,
<span class="pagenum" id="Page_127">[127]</span>
data la relativa piccolezza dei corpi che lo attraggono,
il suo movimento debba di necessità svolgersi in piccolo
spazio. Tale conseguenza, che fu dapprima supposta solo
in linea teorica, corrisponde a un fatto reale. <i>Il sole, invero,
si muove, con tutto il suo sistema planetario intorno a un
centro di gravità; ma questo punto è così poco distante dal
centro del sole, che tale distanza non può essere mai molto
maggiore del diametro solare.</i>
</p>

<p>
Sorprendente conseguenza, quest’ultima, che, uscita
dalla dottrina del massimo tra gli astronomi copernicani,
vendicava d’un colpo il tolomaismo dagli attacchi degli
avversari! Se la Terra, infatti, non era più il centro del
mondo, non lo era neanche il sole, e l’uno, come l’altra, non
potevano aspirare alla regale corona della immobilità!
</p>

<p>
La gravitazione del Newton dava ragione (e il suo
primo autore ne ebbe consapevolezza) anche di altri fenomeni
astronomici: <i>a</i>) la forma non perfettamente sferica
della Terra, conseguenza della mutua gravitazione delle
diverse particelle terrestri sotto l’azione del moto di rotazione;
<i>b</i>) la <i>precessione degli equinozi</i>, che gli antichi avevano
osservata, e che veniva spiegata quale effetto di un
lentissimo mutamento di direzione dell’asse terrestre. Or
bene, questo fenomeno era a sua volta conseguenza della
non perfetta sfericità della Terra, che fa in modo che la
Terra non ruoti esattamente intorno al suo centro, come
avverrebbe se fosse una sfera perfetta, e perciò subisca
una progressiva deviazione del suo asse; <i>c</i>) le maree, dovute
all’attrazione, lunare e solare; <i>d</i>) i moti delle comete,
la cui orbita (dimostrò il Newton) è in molti casi o una
parabola o una ellisse allungata, soggetta all’azione e all’influenza
solare.
</p>

<p>
Tali, la grandiosa concezione newtoniana e le sue
principali applicazioni. Egli aveva trovato la legge più
generale a cui soggiaccia il moto dell’universo. Più in là
non si è potuti andare; e la domanda residuale delle sue
conclusioni — <i>perchè</i> i corpi si attraggano nel modo che
<span class="pagenum" id="Page_128">[128]</span>
Newton indica — rimane ancor oggi senza risposta, anche
se il sec. <span class="smcap lowercase">XIX</span>, il secolo dell’elettricità, abbia tentato
subordinarla alle superiori leggi che regolano le correnti
elettriche. Le leggi newtoniane segnano così ancora il confine
ultimo — <i>l’ultima Thule</i> — della nostra scienza astronomica.
</p>

<p>
<i>D</i>). <i>Laplace.</i> — Da Newton a Laplace, per circa un
mezzo secolo, l’astronomia non vanta alcun grande pensatore.
Avviene anzi il fenomeno singolare che gli astronomi
si distribuiscano in due schiere: gli osservatori e i matematici,
quali più precisamente Newton era stato.
</p>

<p>
Tra i primi, i due più famosi sono <i>Edmondo Halley</i>
(1658-1742), il cui nome è legato ai suoi studii sulle comete,
alle quali applicò, sviluppandoli, i principii del Newton, e
<i>Giacomo Bradley</i> (1692-1762), uno dei più grandi e precisi
osservatori del cielo, famoso per le due scoperte dell’<i>aberrazione
della luce</i> e della <i>nutazione dell’asse terrestre</i>.<a class="tag" id="tag74" href="#note74">[74]</a>
</p>

<p>
Gli astronomi matematici newtoniani (o, come anche si
dissero, <i>gravitazionali</i>), fioriscono a preferenza in Francia.
Fra essi, com’è naturale, troviamo nomi di sommi matematici
<i>Euler, Lagrange</i> e il filosofo francese <i>D’Alembert</i>,
uno dei direttori della famosa <i>Enciclopedia</i> del secolo <span class="smcap lowercase">XVIII</span>,
che tanto impulso doveva esercitare sulle idee della Rivoluzione.
Ma il più grande di loro è <i>Pietro Simone Laplace</i>
(1749-1827).
</p>

<p>
Il Laplace fu autore di parecchie scoperte astronomiche,
che espose nella sua opera maggiore: la <i>Meccanica celeste</i>,
ma delle quali, benchè importantissime, poichè hanno un
valore particolare, non è qui il luogo di discorrere. Il suo
nome, invece, è legato alla popolarissima <i>ipotesi nebulare</i>,
<span class="pagenum" id="Page_129">[129]</span>
destinata a spiegare l’origine e la formazione del sistema
solare, ch’egli sviluppò nel suo <i>Sistema del mondo</i>, e a cui
giunse contemporaneamente — ma indipendentemente — il
sommo filosofo tedesco <i>Emanuele Kant</i>.
</p>

<p>
Il Laplace, notando che i pianeti e i satelliti si muovono
intorno al sole nella stessa direzione, ch’è poi identica a
quella dei rispettivi movimenti di rotazione; notando, inoltre,
la perfetta uniformità di altri particolari di codesti movimenti,
trasse la conclusione che i varii corpi del sistema solare devono
avere avuta una identica origine. Ed avanzò la seguente
ipotesi: <i>che i corpi del sistema solare si siano formati per la
graduale condensazione di una vasta, originaria nebulosa agitata
da movimento rotatorio, la quale andò man mano scindendosi
in una serie di anelli, che furono i pianeti e i satelliti</i>.
</p>

<p>
<i>E</i>). <i>Herschel.</i> — Un posto a parte nella storia dell’astronomia
del sec. <span class="smcap lowercase">XVIII</span> va assegnato al tedesco <i>Federico
Guglielmo Herschel</i> (1738-1822). La sua inclinazione
all’astronomia fu veramente unica, ma la fortuna, ch’egli
ebbe in questo campo, la dovette sopra tutto all’aver saputo
costruire telescopi, per grandezza e perfezione, assai
superiori a quelli fin allora in uso.
</p>

<p>
Comunque, l’importanza dell’opera sua sta in questo:
nell’avere per un momento interrotto gli studî sul sistema
solare, nei quali da Copernico l’astronomia si indugiava,
e nell’aver rivolto deliberatamente la sua attenzione a tutto
il restante infinito mondo delle stelle fisse e delle nebulose.
Herschel è stato il più grande scandagliatore del
cielo nell’età moderna, e in esso seppe leggere come niuno
mai aveva saputo. Ma, così ricercando, egli fece del pari
inaudite scoperte nel campo stesso del sistema solare: scoperse
il pianeta Urano, due suoi satelliti e due nuovi satelliti
di Saturno; studiò a fondo il sole, sul quale espose però una
singolare strana teoria: che l’interno ne fosse freddo, scuro
e solido; che questo interno solare fosse circondato da due
strati gassosi, e che soltanto da quello superiore (la <i>fotosfera</i>),
caldo e luminoso, derivassero il calore e la luce.
</p>

<p>
<span class="pagenum" id="Page_130">[130]</span>
</p>

<p>
Con Herschel, il corso della cui vita si stende fino ai
primi del sec. <span class="smcap lowercase">XIX</span>, si chiude la trionfale storia dell’astronomia
nei secc.. <span class="smcap lowercase">XVII-XVIII</span>, con la quale l’età successiva
non ha fin ora potuto certamente competere.
</p>

<hr class="tbs">

<p>
29. <b>Fisica: Il sec. XVII.</b> — Non ostante Leonardo
da Vinci, fino al sec. <span class="smcap lowercase">XVII</span>, una fisica scientifica, vera e propria,
non esisteva. Si aveva una somma di scoperte e alcune
grandiose concezioni, di cui la Rinascenza era debitrice all’antichità.
La fisica moderna comincia invece col Galilei e
col Newton: col Galilei, in quanto egli è fondatore del <i>metodo</i>
così detto <i>sperimentale</i>, e in quanto con lui soltanto la
fisica si organizza nelle sue grandi sezioni: <i>meccanica, termica</i>
(calore), <i>ottica</i> (luce), <i>acustica</i> (suono), <i>elettricità, magnetismo</i>;
col Newton e col Galilei, in quanto, per loro iniziativa,
la fisica riceve l’innesto fecondo delle matematiche.
</p>

<p>
Le scoperte fisiche del sec. <span class="smcap lowercase">XVII</span> sono più abbondanti,
in una volta sola, di quelle di tutti i diciassette secoli
dell’êra cristiana. Si scoprono ora le leggi della caduta dei
gravi e si fonda così la meccanica; si scopre la legge della
compressibilità dei gas; si inventa la macchina pneumatica;
si distinguono i principali fenomeni ottici e se ne costruiscono
gli strumenti relativi; si fonda una quasi esatta teoria
della luce. Infine, questo secolo, nel quale la storia della
fisica vanta i nomi di <i>Galilei, Torricelli, Cartesio, Otto di
Guericke, Boyle, Hoocke, Halley, Huyguens, Newton</i>, affronta
da vicino la potenza demonica della elettricità.
</p>

<p>
Il Galilei ebbe la fortuna di poter dominare da maestro
parecchi dei campi della fisica. Egli scoperse le leggi
della <i>caduta dei gravi</i>, ossia del <i>moto dei corpi</i>, la cui
trattazione occupa i suoi <i>Discorsi e dimostrazioni matematiche</i>
del 1578, e la parte più interessante del successivo
suo famoso <i>Dialogo sui massimi sistemi</i>. Queste leggi, ciascuna
regolarmente e criticamente sperimentata, correggevano,
o rovesciavano, quelle aristoteliche, in cui l’antichità,
il Medio Evo e l’età moderna si erano adagiate.
</p>

<p>
Esse, anzi tutto, smentivano il fondamentale principio
aristotelico, in cui s’era creduto per duemila anni, che i corpi
<span class="pagenum" id="Page_131">[131]</span>
cadano con una velocità proporzionale al loro peso (§§ 8 <i>A</i>;
9 <i>D</i>), e sostituivano a questo il nuovo principio che <i>tutti i
corpi cadono con la stessa velocità qualunque sia il loro peso</i>.<a class="tag" id="tag75" href="#note75">[75]</a>
Quindi insegnavano: 1) che <i>i corpi tendono a conservare il
moto ricevuto, e non possono modificarlo, nè in grandezza
nè in direzione, senza l’azione di una causa esterna</i>; 2) che <i>il
moto circolare cambia continuamente direzione, ed è quindi dovuto
all’azione continua di cause esterne</i>; 3) che, <i>se un corpo
cadesse nel vuoto, si muoverebbe di moto naturalmente accelerato</i>;
4) che <i>la velocità di caduta è uguale per tutti i corpi,
qualunque sia il loro peso</i>; 5) che <i>la velocità di caduta è
direttamente proporzionale al tempo impegnato nel cadere</i>.
Queste leggi ebbero, come abbiamo veduto (§ 28 <i>C</i>), una
grande influenza sulla astronomia da Newton in poi.
</p>

<p>
Il Galilei scoperse le leggi del <i>pendolo</i>, che sono poi
un caso speciale del moto dei gravi. La principale è quella
dell’<i>isocronismo</i> (<i>le oscillazioni di un pendolo avvengono
tutte nel medesimo tempo, quali che siano la natura e il
peso dell’oggetto che oscilla</i>). Un’altra è questa: la durata
di un’oscillazione del pendolo diviene due o tre
volte maggiore, quando la lunghezza del pendolo diventa,
rispettivamente, quattro e nove volte maggiore, ossia:
<i>la durata dell’oscillazione del pendolo cresce con la radice
quadrata della sua lunghezza</i>. Con queste leggi il Galilei
gettava le fondamenta della <i>dinamica</i>, come il greco Archimede
aveva fondato la <i>statica</i>.
</p>

<p>
Passando dalla meccanica alla termica (il capitolo della
fisica che si occupa del calore), il Galilei fu probabilmente
l’inventore, fin dal 1603, del <i>termometro ad aria</i>. Le sue
scoperte nel campo dell’ottica sono notissime. Egli inventò
e costruì quel <i>telescopio</i>, che tanti servizi doveva rendergli
nei cieli. Ma meno noto è il fatto ch’egli inventò e fabbricò
<span class="pagenum" id="Page_132">[132]</span>
un «telescopio per vedere gli oggetti molto vicini»,
<i>ossia che fu l’inventore del microscopio</i> (1614), e ch’egli,
ben presentendo che la luce non si comunica istantaneamente
dagli oggetti luminosi all’occhio umano, tentò — per
il primo, sia pure invano — determinarne la velocità.
I resultati degli studi del Galilei sui gas e sui liquidi
sono ancor oggi vitali in fisica. Egli <i>dimostrò, sperimentalmente,
col mezzo della bilancia</i>, che <i>l’aria è pesante</i>,
mentre il sommo Tolomeo aveva, contro Aristotele, sostenuto
l’opposto. Dimostrò egualmente, in via sperimentale,
il diverso peso dei liquidi, e inventò la <i>bilancetta</i>, per
determinare il <i>peso specifico</i> dei corpi.
</p>

<p>
In acustica, tentò la misurazione della velocità di <i>propagazione
del suono</i>.
</p>

<p>
Finalmente, il Galilei si occupò anche del magnetismo
della <i>calamita</i>, e ne costrusse di sì potenti, da sostenere
pesi 26 volte maggiori del proprio.
</p>

<p>
Tutta la fisica del sec. <span class="smcap lowercase">XVII</span> può dirsi dipenda dal
Galilei e non faccia che continuarne l’opera. Per altro, egli
lasciava dietro di sè numerosi discepoli, una scuola di
fisica sperimentale, e l’amore vivo, in Italia e fuori, per
quest’ordine di ricerche. Così da noi, in Toscana, a Firenze,
si fonderà, con intendimenti scientifici, l’<i>Accademia
del Cimento</i> (1657); in Inghilterra, la <i>Royal Society</i> (1663);
in Francia, per iniziativa del grande ministro di Luigi XIV,
il Colbert, l’<i>Académie des Sciences</i> (1666). Nelle pagine
che seguono riassumiamo i principali resultati della scienza
del tempo nei varii dominii della fisica:
</p>

<p>
1. <i>Termica.</i> — I dotti dell’<i>Accademia del Cimento</i> perfezionarono
il termometro, sì da sostituire, al <i>termometro
ad aria, il termometro ad alcool</i>. I termometri fiorentini
si diffusero per il mondo, e nel 1659 venne in Francia
costruito il primo <i>termometro a mercurio</i>. Ciò che mancava
era solo l’accordo sulla temperatura di partenza, da
cui sarebbe occorso cominciare la graduazione. Inoltre gli
Accademici del <i>Cimento</i> stabilirono che la dilatazione,
<span class="pagenum" id="Page_133">[133]</span>
prodotta dal calore, nei solidi, è minore di quella prodotta
nei liquidi; notarono il così detto <i>salto d’immersione</i>, che,
cioè, immergendo un termometro in acqua calda (o fredda),
il livello del liquido a tutta prima si abbassa (o innalza)
per la dilatazione (o il restringimento) del vaso che lo contiene;
notarono che l’acqua, congelandosi, aumenta di
volume nel rapporto di 8 a 9 (esattamente, sappiamo
oggi, di 8,3 a 9); fissarono la diversa capacità termica
dei corpi, ecc. ecc.
</p>

<p>
2. <i>Meccanica.</i> — <i>Evangelista Torricelli</i> (1608-47), il
discepolo preferito del Galilei, partendo dal principio che
anche i gas sono pesanti, inventava il <i>barometro</i>, ossia
il noto strumento, capace di registrare la pressione atmosferica.
Al termometro e al barometro presto si aggiunsero
l’<i>igrometro</i> (misuratore dell’umidità dell’aria) e il
<i>pluviometro</i>; onde si poterono istituire regolari e precise
osservazioni metereologiche.
</p>

<p>
La <i>camera barometrica</i> dette mezzo di fare numerose
esperienze sul <i>vuoto</i>. Interessanti furono gli studî sui <i>fenomeni
di capillarità</i>, fin allora a torto creduti effetti di
pressione atmosferica, e fu così ritrovata la legge che
l’<i>elevazione dei liquidi nei tubi capillari è in ragione inversa
al diametro di detti tubi</i> (<i>legge del Jurin</i>).
</p>

<p>
Ma dal barometro era facile passare alla costruzione
della <i>macchina pneumatica</i>. Chi vi pervenne fu uno dei
più felici scienziati sperimentatori, <i>Ottone di Guericke</i>
di Magdeburgo (1602-86), l’autore della esperienza notissima
del <i>crepavescica</i> e dell’altra più famosa degli «<i>emisferi
di Magdeburgo</i>», aventi per iscopo di provare la
forza della pressione atmosferica.<a class="tag" id="tag76" href="#note76">[76]</a> Poco dopo (o contemporaneamente?)
vi perveniva l’inglese <i>Roberto Boyle</i> (1627-71).
<span class="pagenum" id="Page_134">[134]</span>
Fu allora sperimentalmente dimostrato l’errore della secolare
teoria aristotelica che «la natura ha orrore del
vuoto», che, cioè, il vuoto, in natura, è impossibile. Ma
(ciò che fu più importante) queste esperienze sul vuoto accrebbero
di parecchio le cognizioni del secolo sugli altri
fenomeni fisici. Fu trovato che il suono non si propaga
nel vuoto; che, per contro, le attrazioni, magnetiche ed
elettriche, vi si trasmettono; che, il barometro discende
man mano che si rarefà l’aria, nella quale esso è immerso;
che l’acqua bolle tanto più rapidamente quanto più
rarefatta è l’aria, in cui è immerso il recipiente che la
contiene, ecc. ecc.
</p>

<p>
Queste ricerche sul vuoto condussero altresì alla scoperta
sulla elasticità o compressibilità dell’aria che porta il
nome di <i>legge Boyle</i> o <i>legge Mariotte</i> (come la denominano i
Francesi dal fisico <i>Edmondo Mariotte</i>, 1620-84). Secondo questa
legge, <i>i gas si contraggono in ragione diretta del peso da
cui sono caricati</i>; ossia che <i>esiste una proporzionalità inversa
fra il volume dei gas e la pressione a cui vengono sottoposti</i>.
</p>

<p>
<i>3. Suono e luce.</i> — Finalmente si potè determinare
quasi esattamente la velocità del suono,<a class="tag" id="tag77" href="#note77">[77]</a> e si affrontò di
nuovo, senza dapprima riuscirvi, il calcolo della velocità
della luce. Sarà primo un danese (<i>Olaf Römer</i>) nel 1655,
a poterla fissare in 311&nbsp;000 km. al secondo, errando di
poco per eccesso piuttosto che per difetto.<a class="tag" id="tag78" href="#note78">[78]</a> Ma l’operosità
del Galilei nel campo dell’ottica aveva diffuso, in
Italia e fuori, una vera passione per questo ramo di
studii. Perciò fu possibile che si formasse in Italia una
scuola eccellente di tecnici e di costruttori di lenti e
di cannocchiali, e che fuori d’Italia il problema della
luce venisse affrontato alle sue radici. Sono due le opinioni
<span class="pagenum" id="Page_135">[135]</span>
che, in questo secolo, si scontrano e si combattono
intorno alla natura della luce. L’una espose il <i>Newton</i>
nella sua classica <i>Ottica</i>, e, sorretta dall’enorme autorità
del suo formulatore, dominò quasi tutta la scienza del
tempo. Secondo questa teorica, la luce si deve a <i>emissioni</i>,
che fanno i corpi luminosi, di correnti di corpuscoli
in tutte le direzioni: corpuscoli moventisi in linea retta,
intersecandosi e rimbalzando in ogni senso, senza peso,
insensibili a ogni influenza (<i>teoria delle emissioni</i>). L’altra
dottrina espose <i>Cristiano Huyghens</i> (1629-95), un olandese,
in un suo <i>Trattato della luce</i>, nel quale erano profondamente
studiati tutti i fenomeni ottici, propagazione, riflessione,
rifrazione, e che è il più completo trattato su
questa materia. Secondo l’opinione dell’Huyghens, la luce
si deve a <i>vibrazioni longitudinali</i> delle molecole dei corpi
luminosi, vibrazioni interamente paragonabili a quelle determinate
dal suono nell’aria o, da un grave che cade,
nell’acqua (<i>teoria delle ondulazioni</i>).
</p>

<p>
Formulata precisamente in questo modo, la dottrina
dell’Huyghens non era esattissima nei suoi particolari (le
vibrazioni della luce non sono longitudinali, cfr. § 37 <i>E</i>);
ma essa sola, che pure raccolse pochi consensi, era nel
vero; l’altra del Newton risulterà, fra non molto, radicalmente
sbagliata.
</p>

<p>
Il Newton studiò anche egregiamente il fenomeno della
rifrazione della luce; scompose, mediante un prisma di cristallo
di rocca, un raggio di luce nei suoi colori elementari,
e cercò di dare una <i>teoria dei colori</i>, imaginando che la
loro diversità dipenda dalla grandezza delle molecole luminose;
spiegazione che, anch’essa, oggi riconosciamo inesatta
(cfr. § 37 <i>E</i>).
</p>

<p>
<i>4. Magnetismo ed elettricità.</i> — Del magnetismo terrestre
si occupò il grande astronomo <i>Edmondo Halley</i>
(1658-1742), e fin dal 1683, in seguito a uno studio sulla
<i>declinazione magnetica</i>, tornò all’idea, che era stata del
Gilbert (§ 22): che la Terra sia un grande magnete, e
vi assegnò quattro poli magnetici. Questa ipotesi dei
<span class="pagenum" id="Page_136">[136]</span>
quattro poli è oggi abbandonata. Ma un viaggio dell’Halley
negli Oceani Atlantico e Pacifico, allo scopo di verificare
la sua dottrina, gli permise di costruire la prima grande
carta terrestre di <i>declinazione</i>, nella quale sono riuniti con
linee continue i punti di eguali <i>declinazioni</i>. Più tardi egli
stesso collegò acutamente al magnetismo terrestre il fenomeno
delle aurore boreali.
</p>

<p>
In questo stesso secolo si studiano più a fondo anche i
fenomeni elettrici: sono <i>Ottone di Guericke</i>, il <i>Boyle</i> e poi
<i>Francesco Hawksbee</i> ad occuparsene. Il Boyle, in un importantissimo
esperimento, mostrò che l’azione elettrica si
esercita, come la luce, attraverso il vuoto. L’Hawksbee
ebbe per il primo l’intuizione di una dottrina, che sarà propria
del sec. <span class="smcap lowercase">XIX</span>: la luce essere di natura identica alla
elettricità (cfr. § 37 <i>E</i>). Anche il <i>Newton</i> discorre di elettricità
e di forze elettriche, che egli definisce «forse»
come «il resultato di un principio etereo (?) messo in moto
dalla vibrazione delle particelle dei corpi elettrizzati».
Ma, non ostante i grandi nomi di tali scienziati, la gloria
dell’elettricità sfuggì al sec. <span class="smcap lowercase">XVII</span>.
</p>

<p>
Singolare e degno di nota è il fatto che questa età, così
carica di scienze, torna a porsi, come gli antichissimi greci,
il problema più alto e più arduo: quello della costituzione
della materia. E vi giunge, non, come farà il sec. <span class="smcap lowercase">XIX</span>
(cfr. § 38 <i>A</i> e <i>B</i>), attraverso la fisica e la chimica, ma esclusivamente
attraverso quello della fisica. Fu <i>Roberto Hooke</i>
(1635-1703) a discorrerne in una <i>Lettera</i> del 1662 al Boyle,
ed egli dichiarò di opinare (con Democrito ed Epicuro) che
le particelle dei corpi siano in continuo movimento e costrette
a mutar direzione per l’urto con altre particelle o
con altri corpi...
</p>

<p>
Era in fondo un resuscitare la teoria atomica, dopo
secoli di oblio.
</p>

<hr class="tbs">

<p>
30. <b>Fisica: Il sec. XVIII.</b> — Il secolo <span class="smcap lowercase">XVIII</span> non
ha, per tre quarti del suo corso, nomi di fisici, che si
<span class="pagenum" id="Page_137">[137]</span>
possano paragonare ai grandi dell’età che immediatamente
lo aveva preceduto. Ma fu tutto un secolo di somma operosità,
di raccoglimento, di progressi modesti e costanti,
che tanto giovarono a consolidare le audaci conquiste del
sec. <span class="smcap lowercase">XVII</span> e a preparare la gloria del sec. <span class="smcap lowercase">XIX</span>.
</p>

<p>
Si penetra a fondo la costituzione dell’aria, anzi, si riesce
a dominare tutti i gas e i loro fenomeni. I fatti dipendenti
dal calore (fusione, volatilizzazione, liquefazione) sono
studiati minutamente e determinati quantitativamente. Si
misura la compressibilità dei liquidi, che l’<i>Accademia del
Cimento</i> aveva negata. Progrediscono le ricerche di acustica
e di meccanica; e, se la grande autorità del Newton
incombe tuttavia sui progressi dell’ottica, in compenso,
grazie ai newtoniani, piglia largo campo la fisico-matematica,
ossia l’applicazione della matematica alla fisica.
</p>

<p>
Come facemmo per l’età precedente, illustriamo anche
questa volta i principali resultati del sec. <span class="smcap lowercase">XVIII</span> in fisica.
</p>

<p>
<i>A</i>). <i>Scoperte varie.</i> — Fra gli studiosi maggiori dei
fenomeni relativi al calore, ci furono, in questo secolo,
<i>Daniele Fahrenheit</i><a class="tag" id="tag79" href="#note79">[79]</a> (1690-1740), inventore del termometro,
che porta il suo nome. Nel suo primo strumento, ch’era
ad alcool, il punto 96° corrispondeva <i>alla temperatura</i> del
corpo umano sotto l’ascella, e lo <i>zero</i>, alla temperatura di un
miscuglio di ghiaccio, acqua e sale ammoniaco. Più tardi,
allorchè egli cominciò a sostituire il mercurio all’alcool,
fissò al 32° la temperatura del ghiaccio in fusione (lo 0°
del <i>termometro centigrado</i>) e, al 212°, quella dell’acqua in
ebollizione (il 100° del <i>centigrado</i>).
</p>

<p>
Il <i>termometro centigrado</i>, che noi oggi usiamo più di
consueto, fu introdotto dagli scienziati svedesi <i>Andrea Celsius</i>
(1701-44) e <i>Märten Strömer</i>. <i>Giuseppe Black</i> (1728-99)
e, sopra tutti, i grandi francesi <i>Antonio Lorenzo Lavoisier</i>
e l’astronomo <i>Laplace</i> studiarono la dilatabilità dei metalli;
studiarono e determinarono la quantità di calore sviluppata
<span class="pagenum" id="Page_138">[138]</span>
nella combustione del carbonio e dell’idrogeno, e, quindi,
il fenomeno della respirazione animale.
</p>

<p>
Indagarono nei fenomeni luminosi l’astronomo <i>G. Bradley</i>
(cfr. § 28 <i>D</i>) (scopritore dell’<i>aberrazione della luce</i>), e
i due <i>Giovanni Bernouilli</i> (padre e figlio), che cercarono
di spiegare i modi di propagazione della luce dal sole e
dalle stelle, fino a noi, adoperando l’ipotesi dell’etere, che
prevarrà nel sec. <span class="smcap lowercase">XIX</span> (cfr. § 37 <i>F</i>). Il grande matematico
<i>Leonardo Euler</i> (1707-83) rivendicò, solo contro la folla dei
newtoniani, la <i>teoria ondulatoria</i> della luce dell’Huyguens,
e per primo, esattamente, spiegò le diversità dei colori con
la diversa durata delle vibrazioni.
</p>

<p>
Studiarono la compressibilità dei gas <i>Daniele Bernouilli</i>
(1700-1782), uno dei maggiori fisici dell’epoca. E finalmente,
fatto caratteristico, un frate, professore di astronomia
a Bologna, l’ab. <i>G. B. Guglielmini</i>, verificò per
primo, lasciando cadere un corpo dalla torre degli Asinelli
a Bologna, la deviazione verso oriente dei corpi cadenti,
quale conseguenza del moto della Terra, comprovando
così, in modo ineccepibile, la scomunicata teoria copernicana!
</p>

<p>
Ma su due punti della fisica del sec. <span class="smcap lowercase">XVIII</span> è necessario
indugiare in modo speciale: 1) la macchina a vapore che
suscitò la grande industria e rese possibile il grande commercio
moderno; 2) le nuove scoperte sul terreno della
elettricità, le quali saranno capaci di non minori e incalcolabili
resultati.
</p>

<p>
<i>B</i>). <i>La macchina a vapore.</i> — La macchina a vapore,
come quasi tutte le scoperte dell’età moderna, era anch’essa
nota alla scienza greca. Il fisico alessandrino Erone ne
aveva costruita una, ch’egli aveva denominata <i>eolipila</i>
(§ 9 <i>F</i>). Ma non vi erano seguite applicazioni pratiche. <i>Eolipile</i>
furono costruite anche nella Rinascenza, anzi pare che
i minatori di Boemia si servissero di una macchina a vapore
per estrarre dal sottosuolo il minerale greggio. Neanche
<i>Dionigi Papin</i> (1647-1713), al cui nome la macchina a vapore
<span class="pagenum" id="Page_139">[139]</span>
suole collegarsi, riuscì, attraverso i suoi numerosi
tentativi, a costruirne una soddisfacente. Egli — infelicissimo — rimase
sempre qualche pollice al di qua della
gloriosa scoperta, di cui pure aveva intravisto gli elementi
fondamentali.
</p>

<p>
La macchina a vapore moderna è il portato diretto
delle esigenze dello sviluppo industriale, nella Inghilterra
nel sec. <span class="smcap lowercase">XVIII</span>, e si connette a questo grande fenomeno
di storia economica, più che ad alcuna astratta speculazione
scientifica. Fu primo <i>Tomaso Savery</i>, capitano
di marina e meccanico abilissimo, a trarre ispirazione
dai tentativi di Papin per costruire una macchina a vapore,
capace di trar fuori dalle miniere inglesi l’acqua,
che vi rendeva pressochè impossibile l’estrazione del carbon
fossile (1699). Cotale macchina fu perfezionata da due artigiani
dei dintorni di Darmouth, <i>Tomaso Newcomen</i> e
<i>Giov. Cawley</i>; poi, da un fanciullo, addetto appunto a una
macchina-vapore di una miniera — <i>Enrico Potter</i> (1713) —, il
quale riescì a rendere automatico il movimento dei suoi
rubinetti. Si perviene così al periodo glorioso dello splendore
e della diffusione della macchina a vapore, a cui dette il
suo nome <i>Giacomo Watt</i><a class="tag" id="tag80" href="#note80">[80]</a> (1736-1819). Il Watt vi aggiunse
dapprima un condensatore del vapore, separato dal cilindro
(<i>condensatore isolato</i>); poi trasformò radicalmente i principii,
su cui la macchina fin allora poggiava; da ultimo
costruì la <i>macchina a doppio effetto</i> e trasformò il movimento
rettilineo in movimento circolare, capace di far girare
una ruota, che a sua volta trasmettesse il movimento
a organi speciali.
</p>

<p>
Solo allora la macchina a vapore entrò in ogni genere
di lavori industriali, in Inghilterra e nel continente, moltiplicando
la produzione e alleviando la fatica umana.<a class="tag" id="tag81" href="#note81">[81]</a>
</p>

<p>
<span class="pagenum" id="Page_140">[140]</span>
</p>

<p>
Mentre Watt, in Inghilterra, rendeva praticamente
utile la macchina a vapore, in America, negli Stati Uniti,
dove del pari nasceva l’industria moderna, <i>Oliviero Evans</i>
costruiva (1780) la macchina a vapore <i>ad alta pressione</i>,
nella quale, cioè, il vapore era riscaldato ad oltre 100
gradi, per cui la sua forza di espansione si moltiplicava in
proporzione geometrica. Nello stesso periodo di tempo la
macchina a vapore veniva adoperata per la navigazione
fluviale. I primi tentativi furon fatti, in Francia, sul Doubs
e sulla Senna. Furono anche fatte le prime prove di locomozione
terrestre a vapore con rozze automobili e con
piccole locomotive su binarii, e, meglio ancora, con vere
e proprie <i>funicolari</i>, la cui motrice a vapore era fissa, e
sul suo albero si arrotolava il cavo che trascinava i vagoncini.
</p>

<p>
Così nasceva la macchina a vapore, che dominerà, e
informerà del suo spirito, tutto il secolo <span class="smcap lowercase">XIX</span>.
</p>

<p>
<i>C</i>). <i>Elettricità.</i> — Le prime macchine elettriche con
disco di vetro, quali le adoperiamo oggi, furono fabbricate
nella seconda metà del sec. <span class="smcap lowercase">XVIII</span>. Nello stesso tempo fu
scoperta la <i>bottiglia di Leyda</i>, che venne dapprima usata
a scopo medico, e costò la vita a taluno di coloro che
primi l’adoperarono.<a class="tag" id="tag82" href="#note82">[82]</a> Poco dopo, nel 1737, <i>Beniamino Franklin</i>
(1706-90), nativo di Boston, ossia di quelle colonie
inglesi d’America, ove la coltura e l’industria cominciavano
a svilupparsi, avanzava l’ipotesi che il fulmine non
fosse uno scoppio di gas esplodenti (come si credeva), ma
vero fluido elettrico, e che quindi dovesse essere attratto
dai corpi acuminati, come il fluido elettrico nelle bottiglie
di Leyda. Movendo da questa ipotesi, che egli non
<span class="pagenum" id="Page_141">[141]</span>
sapeva essere già stata avanzata da altri fisici europei, il
Franklin pervenne alla scoperta del <i>parafulmine</i> (1753).
La invenzione fu introdotta dapprima in America, poi in
Europa e, in Italia, in Piemonte, da <i>G. B. Beccaria</i>, professore
di fisica a Torino, tra il 1748 e il 1772.
</p>

<p>
Tuttavia, a parte questa scoperta, le teorie elettriche
del Franklin debbono giudicarsi assai grossolane: fra l’altro,
egli imaginava (del resto come tutti i suoi contemporanei)
che l’elettricità fosse <i>materia</i> esistente in tutti i
corpi. Se questi ne contenessero più della misura normale,
l’elettricità era <i>positiva</i>; se no, <i>negativa</i>.
</p>

<p>
Il citato Beccaria si occupò anch’egli, pressochè esclusivamente,
di elettricità, e studiò le azioni chimiche, prodotte
dall’elettricità, scaricata dalla bottiglia di Leyda,
l’elettricità atmosferica, e dall’osservazione di fenomeni
luminosi, accompagnanti il passaggio delle correnti elettriche
nel vuoto, ribadì il concetto di Halley che l’aurora
boreale fosse effetto di scariche elettriche nelle regioni più
elevate dell’atmosfera.
</p>

<p>
Ma fu un francese <i>Carlo Agostino Coulomb</i> (1736-1806)
a scovrire la legge, che porta il suo nome, la quale ricollega
l’elettricità alla gravitazione universale e sembrerebbe
dimostrare che la ipotesi newtoniana è (quale appunto il
sommo astronomo inglese l’aveva concepita) una legge
universale della natura. La <i>legge Coulomb</i> dice infatti:
«<i>l’attrazione (o la repulsione) fra due cariche elettriche possedute
da due sfere conduttrici, è direttamente proporzionale
al prodotto delle cariche e inversamente proporzionale al
quadrato della distanza fra i centri delle due sfere</i>».
</p>

<p>
Verso il 1780, l’italiano <i>Luigi Galvani</i> (1737-98) scopriva
l’elettricità animale, come è noto, in una rana scorticata.
Verso lo stesso tempo iniziava le sue ricerche sull’elettricità
uno dei più grandi fisici italiani, <i>Alessandro Volta</i>.
</p>

<hr class="tbs">

<p>
31. <b>La chimica:</b> <i>A</i>). <i>Fino al Lavoisier.</i> — Le società
scientifiche, sorte in Italia e fuori (<i>Accademia del Cimento,
<span class="pagenum" id="Page_142">[142]</span>
Società reale londinese, Accademia della Scienza</i> di Parigi),
tra il fermento della rinascita scientifica che seguì all’età
del Galilei, si occuparono in modo speciale di fisica.
Ma era impossibile che l’innovazione dei criteri e dei metodi
di lavoro, compiuta nell’una disciplina, non si ripercotesse
anche sull’altra. Il Galilei della chimica del
sec. <span class="smcap lowercase">XVII</span> è <i>Roberto Boyle</i> (1626-91), che noi abbiamo già
ricordato anche tra i grandi fisici del tempo, come uno
degli scopritori della legge di compressione dei gas. Egli
combatte il concetto di pochi corpi, principii chimici (<i>elementi</i>)
di tutte le cose, su cui la fisico-chimica antica e
l’alchimia medievale si erano fondate.
</p>

<p>
Non ci sarebbero solo l’aria, l’acqua, la terra, il fuoco
degli aristotelici, o lo «zolfo», il «mercurio», il «sale»
degli alchimisti, da cui tutti gli altri corpi resulterebbero.
Ci sarebbero, invece, assai più numerosi <i>elementi</i>, risultanti
ciascuno, a sua volta, di particelle semplicissime.
</p>

<p>
Lo stesso Boyle distinse per il primo, come noi facciamo,
i <i>miscugli</i> dalle <i>combinazioni chimiche</i>, e incoraggiò
le consuetudini delle analisi chimiche allo scopo di accertarsi
della natura di questi composti.
</p>

<p>
Dopo il Boyle, l’analisi diviene strumento principale
delle ricerche chimiche. Per essa, applicando sistematicamente
certe reazioni e certi reagenti, e sempre con maggior
precisione, si scopersero elementi fin ora sconosciuti.
Dall’analisi <i>qualitativa</i> si passò all’analisi <i>quantitativa</i>. Si
accrebbe il numero degli strumenti destinati a tale scopo
e si moltiplicarono i processi industriali per la fabbricazione
dei varii prodotti.
</p>

<p>
Di queste scoperte due sono fondamentali: quella dell’inglese
<i>Priestley</i> (1774) sull’ossigeno dell’aria, quella del
<i>Cavendish</i> (anch’egli inglese) sui due componenti dell’acqua:
l’idrogeno e l’ossigeno. In tal modo, due corpi, per secoli
ritenuti «semplici» — l’aria e l’acqua —, venivano decisamente
scomposti!
</p>

<p>
Al passivo di questo bilancio sta una delle teorie più
<span class="pagenum" id="Page_143">[143]</span>
tenaci nella chimica di questo periodo: quella del <i>flogisto</i>.
È questa una errata, ma famosa, teoria della combustione,<a class="tag" id="tag83" href="#note83">[83]</a>
la quale veniva attribuita a una particolare sostanza,
diffusa, più o meno, nei corpi combustibili, il
<i>flogisto</i>.<a class="tag" id="tag84" href="#note84">[84]</a> In essa credette anche taluno dei migliori, il
Cavendish, ad es., il quale ultimo, anzi, identificò il flogisto
con l’idrogeno.
</p>

<p>
Tale era lo stato della chimica, in Europa, allorchè
apparve il Lavoisier.
</p>

<p>
<i>B</i>). <i>Lavoisier (1743-94) e la sua scuola.</i> — L’importanza
enorme dell’opera chimica di <i>Antonio Lorenzo Lavoisier</i>,
di quest’uomo, che, vissuto nel cuore della Rivoluzione
francese, a soli 51 anni fu dal fanatismo giacobino
costretto a lasciare la testa sul patibolo, consiste nell’avere
scoperto esattamente, non dei nuovi corpi, ma alcuni fondamentali
processi dei corpi.
</p>

<p>
Il Lavoisier, movendo dalle scoperte del Priestley e
del Cavendish, in alcune sue memorie del 1777 e specie
nel suo classico <i>Trattato elementare di chimica</i> (1789), dimostrò,
in modo assoluto e definitivo, che <i>tutti i processi
di combustione non sono che altrettanti fenomeni di combinazione
dell’ossigeno dell’aria con la materia combustibile</i>.
In tal modo egli colpiva mortalmente la dottrina più radicata,
in seno alla chimica dei sec. <span class="smcap lowercase">XVII-XVIII</span>: quella
già citata del <i>flogisto</i>.
</p>

<p>
Grazie alla sua scoperta, egli spiegava la natura degli
acidi, quali combinazioni di ossigeno con fosforo, zolfo,
carbone ecc., e rinforzava la dottrina del Boyle circa la
esistenza di numerosi corpi semplici, che (a suo avviso)
sarebbero stati i metalli e i vari corpi combustibili (carbone,
zolfo ecc.): gli uni e gli altri immutabili di peso e
(contro le vedute alchimistiche) <i>inconvertibili dall’uno all’altro</i>.
</p>

<p>
<span class="pagenum" id="Page_144">[144]</span>
</p>

<p>
È dello stesso Lavoisier, sebbene non mai formulato
esplicitamente, il principio della <i>conservazione della materia,
che non si crea nè si distrugge</i>, che solo alcuni fra i
Greci antichissimi avevano divinato, e a cui egli si ispirò
in tutto il suo lavoro. Strumento prezioso di tale dimostrazione
fu la bilancia. Ma la innovazione pratica più
importante, che risale a lui, è la nuova nomenclatura chimica
per cui ogni sostanza viene denominata per mezzo
degli elementi che la compongono. Questa nomenclatura,
non ostante nuove correzioni e scoperte, è quella che ancor
oggi noi usiamo.
</p>

<p>
Dopo il Lavoisier, l’attenzione della chimica, almeno
dei seguaci della sua scuola, si accentra intorno alla funzione
dell’ossigeno e dell’idrogeno. Ma è singolare notare
come dall’opera di uno dei suoi ideali discepoli risorga,
ancor una volta, quella teoria atomica, che il Lavoisier con
la sua teorica, dei corpi semplici sembrava aver seppellita.
È <i>Gius. Luigi Proust</i> (1761-1826) a scoprire la «<i>legge delle
proporzioni definite</i>», ossia che le proporzioni degli elementi
di ciascun corpo sono invariabili, perchè vi si combinerebbero
atomi definiti e di peso costante. Egli stesso
supponeva che tutti i corpi potessero ridursi al più leggero
tra essi — l’idrogeno —, ossia ch’essi fossero degli stati
diversi di condensazione degli atomi di idrogeno.<a class="tag" id="tag85" href="#note85">[85]</a>
</p>

<hr class="tbs">

<p>
32. <b>Medicina.</b> — Nei secoli <span class="smcap lowercase">XVII-XVIII</span> la scienza medica
è dominata e impacciata da alcuni preconcetti di
carattere filosofico. Il più famoso è quello dell’esistenza
di una <i>forza vitale</i>, di un <i>zoogeno</i>, come altri la definiva,
che determinerebbe tutti i fenomeni della vita. In corrispondenza
le malattie dipenderebbero da un qualche cosa — da
un <i>quid</i> — perturbatore di questa forza vitale.
</p>

<p>
La sede di questo ente perturbatore è ora, da taluni
scienziati, collocata nel sangue, focolare di tutte le malattie
<span class="pagenum" id="Page_145">[145]</span>
(così la <i>scuola umorale</i>); da altri, nei nervi (così la
<i>scuola solidale</i>). Altri, invece, pensa che le malattie dipendano
da un difetto di energia vitale, ed altri ancora, che
presto divennero moltissimi, da un eccesso di questa forza
onde il noto uso ed abuso dei salassi.
</p>

<p>
Ma, accanto a questa metafisica medica, non mai cimentata
alla prova, si ha una vera e propria scienza, tanto
più progredita, in quanto su di essa influiscono potentemente
le scoperte di tutte le altre scienze.
</p>

<p>
Appunto perciò i secoli <span class="smcap lowercase">XVII</span> e <span class="smcap lowercase">XVIII</span> sono pieni di scoperte
mediche di prim’ordine. Il fisiologo <i>Hancey</i> (1578-1658)
scopre il meccanismo della circolazione del sangue. In
Francia, il grande <i>Cartesio</i>, fisiologo, oltre che filosofo,
matematico, fisico, diffonde la importantissima dottrina
delle cellule, componenti elementari degli organismi animali
e delle loro funzioni. Si comincia a fondare l’<i>anatomia
microscopica</i>, ossia lo studio microscopico del corpo
umano. <i>Lazzaro Spallanzani</i> (1728-99) scopre i corpuscoli
bianchi del sangue, il funzionamento della digestione e
della respirazione. Il <i>Galvani</i> (1737-98) (vedemmo) scopre
e comincia a studiare l’elettricità animale, fondando così
la <i>elettrofisiologia</i> e la <i>elettroterapia</i>. L’anatomia del sistema
nervoso è ora approfondita, e lo <i>Scarpa</i> (1752-1832) ritrova
i nervi del cuore, dell’udito, dell’olfatto; il <i>Cotugno</i>, il
nervo nasale-palatino. Gli organi della vista e dell’udito
sono investigati a fondo con il microscopio e con altri mezzi.
</p>

<p>
I procedimenti della chirurgia acquistano imponenza
ed importanza. I medici delle grandi monarchie europee,
specie di quella francese, compiono operazioni impressionanti.
E le accademie scientifiche europee ne diffondono
la cognizione.
</p>

<p>
La filosofia materialistica del sec. <span class="smcap lowercase">XVIII</span>, fatta popolare
dagli <i>Enciclopedisti</i> francesi, inculca il concetto che l’uomo
sia niente altro che una macchina organica, dominata da
mere leggi fisiche. Vera o falsa codesta concezione, essa
contribuisce potentemente al progresso della medicina.
<span class="pagenum" id="Page_146">[146]</span>
L’affermazione più eretica, e che contradiceva a credenza
di secoli, fu quella, formulata anche dal nostro <i>Chiarugi</i>
(1758-1820): la pazzia essere una malattia a base
somatica (corporea), come tutte le altre.
</p>

<hr class="tbs">

<p>
33. <b>Zoologia e botanica:</b> <i>A</i>). <i>Secolo XVII.</i> — I libri
di scienze naturali del sec. <span class="smcap lowercase">XVII</span> sono ricchi di relazioni
sulla fauna e sulla flora del Nuovo Continente. Anche il vecchio
mondo, data la grande quantità di viaggiatori, esploratori,
missionari, è meglio conosciuto. L’olandese <i>Marcgrave</i>
scrive perciò la <i>Storia naturale</i> del Brasile (1648); l’olandese
<i>Bontius</i> (<i>Giacomo de Bondt</i>) informa sulla fauna di
Giava (1631). Queste, come altre opere del tempo, possono
essere ancor oggi consultate con utilità. Tuttavia, presso gli
zoologi del sec. <span class="smcap lowercase">XVII</span>, lo spirito di osservazione non supera
gran fatto l’abito delle compilazioni vecchio stile. Presso i
botanici si nota uno sforzo crescente verso tentativi di classificazioni
più scientifiche. Si fissa chiaramente il concetto
di specie, determinato dalla costanza della forma e dalla infecondità,
in seguito all’incrocio con altre specie. E degna
di ricordo è una classificazione di <i>G. Pitton de Tournefort</i>
(1656-1708), che durò fino a Linneo.
</p>

<p>
Nuovo impulso alle scienze naturali viene dalla invenzione
del microscopio, il che accade verso la fine del secolo.
Allora il <i>Leeuwenhoek</i> (1632-1723) scopre gli <i>infusori</i>, inaugurando
così la scienza dell’innumere regno dei microrganismi,
e, con lo stesso mezzo, verso lo stesso tempo, si
comincia a tentar di spiegare il modo di fecondazione e
riproduzione delle piante, a distinguerne i sessi, a penetrare
nel mistero della circolazione della linfa, della nutrizione,
della respirazione delle piante. Si scopre la composizione
cellulare dei vegetali. Nasce, cioè, quella che ora
si dice la <i>fisiologia</i> delle piante.
</p>

<p>
<i>B</i>). <i>Secolo XVIII: Linneo; Buffon; Erasmo
Darwin.</i> — Lo scienziato che, in fatto di scienze
naturali, domina nettamente tutto il secolo <span class="smcap lowercase">XVIII</span>, e col
<span class="pagenum" id="Page_147">[147]</span>
quale appunto si apre quest’età, è lo svedese <i>Linneo</i>
(1707-1778).
</p>

<p>
Linneo è il primo grande classificatore della scienza
moderna. Sotto tale riguardo, egli si ricollega ad Aristotele.
Il suo <i>Sistema della natura</i> (1738) abbraccia tutte
le specie, animali, e vegetali, allora conosciute, e le distribuisce
nelle grandi categorie, ancor oggi, almeno nel linguaggio
corrente, superstiti. Egli distingue gli animali in
<i>mammiferi, uccelli, pesci, insetti, vermi</i>. Aristotele, forse,
aveva classificato meglio, distinguendo gli animali in <i>vertebrati</i>
(a sangue rosso) e <i>invertebrati</i> (a sangue bianco) e
avendo preso in considerazione anche molluschi e crostacei.
</p>

<p>
Linneo distingue i vegetali in piante <i>a fiori visibili</i> e
piante <i>a fiori invisibili</i> (<i>crittogame</i>), e suddivide la prima
di queste due grandi categorie a seconda i caratteri sessuali
del fiore, che sono elementi essenziali e facili a riconoscere.
Così egli distingueva le piante <i>a fiori visibili</i>
in piante del tutto o in parte ermafrodite, e ciascuno di
questi due gruppi, in gruppi minori, a seconda del numero
degli stami e dei pistilli.
</p>

<p>
Ma un tratto caratteristico, sebbene errato, della scienza
della natura di Linneo è il concetto della fissità delle specie,
ossia il concetto che le specie sono <i>qualitativamente</i>
distinte le une dalle altre e immutabili sin dalla origine
loro.
</p>

<p>
Un grande contemporaneo di Linneo è <i>Buffon</i> (<i>Giorgio
Luigi Leclerc Buffon</i>, 1707-1788). Non è un classificatore,
e non vuol esserlo; egli dubita molto della fissità delle
specie, come Linneo la concepiva, e come egli stesso da
prima l’aveva ammessa. In molti passi dei suoi scritti si
dichiara convinto del variare delle specie sotto l’influenza
dell’ambiente e attraverso caratteri acquisiti. È così un precursore
dell’imminente evoluzionismo. Ma il tratto caratteristico
della sua opera di zoologo è quello di avere fondato
la geografia zoologica e di avere, ben ordinando le
specie, rimosso confusioni ed errori.
</p>

<p>
<span class="pagenum" id="Page_148">[148]</span>
</p>

<p>
Proprio in sullo scorcio del secolo <span class="smcap lowercase">XVIII</span> ha principio
quella <i>teoria dell’evoluzione</i>, la cui disputa, appassionata
e appassionante, non meno di quella tra tolomaismo e
copernicanesimo, empirà del suo rumore il sec. <span class="smcap lowercase">XIX</span>. Vive
in questo tempo il nonno di Carlo Darwin: <i>Erasmo Darwin</i>
(1731-1800), studioso e poeta delle scienze naturali,
e autore, fra l’altro, di due opere in versi, il <i>Giardino
botanico</i> e gli <i>Amori delle piante</i>. Ma la sua grande
opera della maturità è la <i>Zoonomia</i>, e in essa egli vuole, fra
l’altro, spiegare l’origine e le trasformazioni delle specie,
le quali, come più tardi gli evoluzionisti insegneranno,
si trasformano in altre diverse o superiori, mediante la
<i>persistenza dei caratteri acquisiti</i>.
</p>

<p>
Particolare degno di nota, in quegli stessi anni, l’identico
problema era meditato dal più grande poeta, e anche
grande scienziato, tedesco, <i>Volfango Goethe</i>, l’autore immortale
del <i>Faust</i>, nelle sue <i>Metamorfosi delle piante</i>. Ed egli
lo risolveva in modo identico!
</p>

<div class="chapter">
<p>
<span class="pagenum" id="Page_149">[149]</span>
</p>

<h2 id="sccontem">LA SCIENZA NELL’ETÀ CONTEMPORANEA
<span class="smaller">(I secc. XIX-XX)</span></h2>
</div>

<p>
34. <b>Caratteri della scienza nei secc. XIX-XX.</b> — Le
cause del progresso grandioso della scienza nei secc. <span class="smcap lowercase">XIX-XX</span>
si debbono al perfezionamento e all’applicazione rigorosa
del metodo, che i due secoli precedenti avevano additato
alle ricerche scientifiche. Ma v’ha un altro fatto storico di
prim’ordine, un fatto, cui accennammo in uno dei paragrafi
precedenti, allorchè intraprendemmo a discorrere della
scienza nell’età moderna (§ 25), che sollecita d’urgenza questo
progresso: lo sviluppo della grande industria. Questo
sviluppo non è stato mai così imponente, a tratti così
mostruoso, come in questi ultimi due secoli. Or bene, esso
ha imposto alla scienza problemi nuovi, gravissimi, e l’ha
sforzata verso la loro soluzione. La grande industria ha
portato altresì l’enorme incremento della popolazione, nell’uno
e nell’altro continente, e questo fatto, a sua volta,
ha imposto agli uomini altri ordini di problemi: come trovare
il necessario alla vita di nuove decine e decine di
milioni di persone; come costruire le nuove gigantesche
città; come proteggerle dalle epidemie. Or bene, a tutto
questo, senza l’aiuto di mezzi straordinarii di conquista
della natura, o di difesa dai suoi flagelli, non era possibile
provvedere.
</p>

<p>
Tuttavia, in genere, non può dirsi che i secc. <span class="smcap lowercase">XIX-XX</span> abbiano
fatto scoperte paragonabili a quelle dei secc. <span class="smcap lowercase">XVI-XVII</span>.
Nè c’è stato più un Galilei o un Newton, nè si sono ritrovate
<span class="pagenum" id="Page_150">[150]</span>
<i>ex novo</i> le leggi della dinamica o della gravitazione universale.
Unica eccezione può fare, in fisica, il ramo della
elettricità. Tutto il resto non è stato che progresso quantitativo,
straordinario però sino al punto, che i resultati
ne sono apparsi originali e nuovi come qualità.
</p>

<p>
Il carattere più saliente della scienza, in questi ultimi
centoventicinque anni, è quello stesso che si disegnava nei
secc. <span class="smcap lowercase">XVII-XVIII</span>, ma, ora, in proporzioni assai maggiori:
la compenetrazione di ogni disciplina scientifica nell’altra,
al che si devono i massimi progressi di ciascuna. Così lo
<i>spettroscopio</i>, un puro strumento fisico, è stato autore di
profonde rivelazioni in astronomia; la fisica, con la macchina
elettrica, con la termodinamica, ha rinnovato la
chimica; i metodi e le scoperte dell’una e dell’altra hanno
rivoluzionato i campi della medicina, della zoologia, della
botanica; la matematica domina ovunque.
</p>

<p>
Frattanto, com’era cominciato ad avvenire sin dal
sec. <span class="smcap lowercase">XVIII</span>, i vecchi confini fra le varie discipline scientifiche
sono rotti, e dalle unioni di parti dell’una con
l’altra o di parti diverse di ciascuna, fra loro, sono nate
scienze, aventi ognuna una individualità propria: <i>elettro-chimica,
elettro-magnetica, zooiatria, anatomia microscopica,
termo-dinamica, fisico-matematica</i> ecc. ecc. Certi
rami di una sola scienza hanno assunto tale ampiezza, da
costituire da soli delle vaste scienze: l’analitica, l’aritmetica
superiore, in matematica; la meccanica, la elettrotecnica,
l’ottica, in fisica; la chimica organica, l’elettrolitica
in chimica; la fisiologia, la patologia, l’anatomia, la
clinica, in medicina, e così via. In tal modo il fronte della
scienza moderna presenta un’ampiezza senza paragone più
imponente che in tutti i secoli passati.
</p>

<hr class="tbs">

<p>
35. <b>Matematiche.</b> — I secoli <span class="smcap lowercase">XIX-XX</span> hanno continuato e
approfondito gli indirizzi matematici dei due secoli precedenti.
La <i>geometria analitica</i> e la <i>geometria proiettiva</i> sono
state coltivate da una folla di scienziati. Questo secondo,
<span class="pagenum" id="Page_151">[151]</span>
anzi, ha mutato nome: la <i>geometria proiettiva</i> di <i>Monge</i> è divenuta
la <i>geometria sintetica</i> o <i>superiore</i>, specie per i mutamenti
in essa introdotti da <i>Giacobbe Steiner</i> (1796-1863) e da
<i>C. Giorgio Cristiano Staudt</i> (1798-1867), il quale formulò un
sistema di geometria, concepita al di fuori di ogni idea di numero
e di grandezza. Presso i Francesi, il più grande maestro
di geometria superiore del sec. <span class="smcap lowercase">XIX</span> è stato il <i>Poncelet</i> (1788-1867);
fra gli Italiani, <i>Luigi Cremona</i> (1830-1903).
</p>

<p>
La geometria moderna ha anche affrontato la discussione
delle ipotesi comunemente ammesse dalla nostra
geometria elementare — l’antica geometria euclidea —, e
n’è nata così la <i>geometria non euclidea</i>.
</p>

<p>
Il <i>calcolo infinitesimale</i> o, semplicemente, l’<i>analisi</i>, è
stato anch’esso approfondito da una pleiade di scienziati, illustri,
tra cui citeremo soltanto l’<i>Halphen</i>, la signora <i>Sofia Kowalwski</i>,
il grande francese <i>Enrico Poincaré</i> e gli italiani
<i>Fr. Brioschi</i> (1824-1897), il fondatore dell’Istituto
tecnico superiore di Milano, e <i>Ulisse Dini</i>, morto da poco.
Ma sono sorti anche nuovi importanti rami della matematica
pura: la così detta <i>teoria dei numeri</i> o <i>aritmetica
superiore</i>, la <i>teoria delle forme</i> e la <i>teoria dei gruppi</i>, le
<i>funzioni ellittiche</i>, ecc., che dànno un colorito nuovo
alla scienza matematica dei secc. <span class="smcap lowercase">XIX-XX</span>. Inoltre, come
più volte abbiamo accennato, l’impero della matematica
sulla fisica è diventato assai più possente e intimo che per
l’innanzi. Ne sono così nate la meccanica analitica, la
fisico-matematica ecc.
</p>

<p>
36. <b>Astronomia.</b> — L’astronomia dei secc. <span class="smcap lowercase">XIX-XX</span>
non ha un solo grande nome da contrapporre agli astronomi
dei due secoli precedenti e nessuna grande scoperta,
che possa competere col copernicanesimo o col newtonianesimo.
Ma vanta una folla di studiosi provetti (<i>Delaunay,
Adams, Leverrier, Maxwell, Helmholtz</i> ecc. ecc., e, fra
gli Italiani, <i>Secchi, Schiaparelli</i>, ecc.), i quali, lavorando
nel campo dell’astronomia così detta gravitazionale (matematica)
<span class="pagenum" id="Page_152">[152]</span>
e dell’astronomia descrittiva o <i>astrofisica</i>, hanno
stabilito e dimostrato molti punti, ch’erano rimasti oscuri,
e precisato e completato molte ricerche del passato.
</p>

<p>
I progressi del primo di questi due rami dell’astronomia
si debbono sopra tutto alla collaborazione della matematica;
del secondo, al perfezionarsi degli strumenti di
osservazione, alla fotografia, e principalmente alla così
detta <i>analisi spettrale</i> (<i>V.<sup>i</sup> più innanzi</i>), coadiuvata dalle
accresciute cognizioni chimiche.
</p>

<p>
Cerchiamo di elencare alcuni dei principali resultati,
dell’una e dell’altra astronomia, cominciando dall’astronomia
gravitazionale:
</p>

<p>
1º Il sec. <span class="smcap lowercase">XIX</span> iniziò, per deliberazione del <i>Congresso
internazionale di astronomia</i>, tenutosi a Parigi nel 1887,
la carta stellare del cielo, il cui studio è stato distribuito
tra diciotto Osservatorî, i quali avrebbero proceduto con
metodi e stromenti identici. La carta dovrà contenere le
stelle fino alla 14ª grandezza, e in tutto circa 20 milioni di
stelle. In Italia ne sono stati incaricati la <i>Specola Vaticana</i>
e l’<i>Osservatorio di Catania</i>.
</p>

<p>
2º È stato stabilito esattamente l’aumento secolare
di velocità (5"-6") della luna, che anche Halley e Laplace
avevano notato e tentato calcolare. Quale la causa? L’astronomo
<i>Delaunay</i> (1865) suppose che si trattasse di un’apparente
accrescimento di velocità della luna, ma che in
realtà fosse la Terra a rallentare il suo cammino per
l’<i>attrito delle maree</i>, ossia per le influenze, che le maree
dell’Oceano eserciterebbero sulla rotazione terrestre, per
cui il giorno si allungherebbe di <span class="above">1</span>&#xfeff;&#8260;&#xfeff;<span class="below">10</span> di secondo ogni
10&nbsp;000 anni. Ma non è che una ipotesi.
</p>

<p>
3º La stessa azione delle maree allungherebbe la
distanza fra il sole e la Terra, tra la Terra e la luna. Questi
due corpi, anzi, si suppone, sarebbero un tempo stati
vicinissimi, e la luna avrebbe ruotato intorno alla Terra
nell’identica durata di tempo in cui la Terra ruotava
intorno al suo asse: i due corpi, anzi, si sarebbero mossi,
come se fossero stati congiunti l’uno all’altro.
</p>

<p>
<span class="pagenum" id="Page_153">[153]</span>
</p>

<p>
4º Nel 1843-46 venivano scoperti, <i>e non già per osservazione,
ma per calcoli condotti a termine dagli astronomi
gravitazionali — Adams e Leverrier</i> — il pianeta Nettuno, la
sua posizione e la sua orbita, che disturbavano i movimenti
di Urano. Solo più tardi il pianeta fu segnalato dall’astronomia
descrittiva, e precisamente dall’Osservatorio di
Berlino.
</p>

<p>
Ed ecco ora le principali conquiste dell’<i>astronomia descrittiva</i>:
</p>

<p>
1º Sono state scoperte parecchie centinaia di piccoli
pianeti (<i>asteroidi</i>), specie tra Marte e Giove, alcuni con
orbite grandemente inclinate sull’<i>eclittica</i> ed assai eccentriche,
somiglianti, perciò, più a quelle di comete che di
pianeti o stelle fisse.
</p>

<p>
2º Insieme con gli asteroidi, sono stati scoperti numerosi
satelliti dei varii pianeti, tra cui altri cinque di Giove,
oltre i primi quattro scoperti dal Galilei. Taluni di essi
hanno particolarità singolari. Un satellite di Marte ha una
rivoluzione più veloce della rotazione di quella del suo pianeta,
sicchè gli ipotetici abitanti di Marte dovrebbero vederlo
levarsi a occidente e tramontare a oriente. Ma più
strano è il caso del satellite di Nettuno, <i>che (come quelli
di Urano) ruota intorno al suo pianeta da est a ovest</i>.
</p>

<p>
3º Sono stati studiati minutamente, fino ai limiti del
possibile, le superficie dei pianeti e dei satelliti. Noi conosciamo
i monti, i crateri della luna, la loro altitudine,
e sappiamo che la luna non ha acqua e, forse, neanche
atmosfera.
</p>

<p>
È stato studiato Giove, il gigante dei pianeti del nostro
sistema solare, e si è potuto determinare che esso ha una
densità pari ad appena <span class="above">1</span>&#xfeff;&#8260;&#xfeff;<span class="below">4</span> di quella della Terra, poco maggiore
dell’acqua, e che perciò si trova in uno stadio che potrebbe
dirsi pastoso.
</p>

<p>
Grazie alle osservazioni dell’astronomo italiano <i>Giov. Virginio
Schiaparelli</i>, noi adesso conosciamo bene la superficie
di Marte, il più vicino (a noi) dei grandi pianeti, con le
<span class="pagenum" id="Page_154">[154]</span>
sue macchie, che sono state talora interpretate per acqua
e terra, con le sue grandi linee, scure e parallele, denominate
canali, e inesplicabili. Sappiamo che gli <i>anelli</i> di Saturno
non sono corpi (solidi o liquidi) continui, ma corpuscoli
solidi rotanti intorno al pianeta.
</p>

<p>
4º Lo studio del sole, della sua composizione è progredito enormemente,
grazie, dicevamo, alla <i>analisi spettrale</i>,
ossia all’analisi della sua luce mediante lo <i>spettroscopio</i>,
con il quale gli astronomi analizzano lo <i>spettro</i><a class="tag" id="tag86" href="#note86">[86]</a>
prodotto dai raggi di una sorgente luminosa. Noi conosciamo
con questo mezzo le caratteristiche della luce
emanata da un solido o un liquido o un gas (a piccola
o ad alta pressione), o che attraversa un gas. E abbiamo
perciò potuto concludere che lo <i>spettro solare</i> dimostra
che la luce del sole proviene da un corpo a temperatura,
elevatissima incandescente (solido o liquido, o da un gas
ad alta pressione), e che ha attraversati gas più freddi, esistenti
nell’atmosfera solare. Nel sole ci sarebbero ben 30
o 40 metalli: sodio, ferro, idrogeno, carbonio ecc. allo
stato di vapore. La luce irradia specialmente dalle parti
esterne, le più fredde, e la temperatura crescerebbe andando
dall’esterno verso l’interno. Anche la densità del
sole sarebbe pari ad appena <span class="above">1</span>&#xfeff;&#8260;&#xfeff;<span class="below">4</span> di quella terrestre.
</p>

<p>
5º Lo studio delle comete, delle altre stelle, delle nebulose — grazie
sempre alla spettroscopia e alla fotografia — è
di molto progredito.
</p>

<p class="ast"><sub>*</sub><sup>*</sup><sub>*</sub></p>

<p>
Una domanda, che si sono posti gli astronomi dei
secc. <span class="smcap lowercase">XIX-XX</span>, è questa, se la ipotesi del Laplace sulla formazione
del sistema solare ne sia riescita confermata o no.
Quella teoria ha dovuto affrontare alcune difficoltà: i satelliti
<span class="pagenum" id="Page_155">[155]</span>
di Urano e Nettuno hanno (dicevamo) un movimento
retrogrado, e gli asteroidi hanno orbite eccentriche e assai
inclinate: il che rompe l’uniformità e la simmetria dei
movimenti del sistema solare, su cui Laplace, aveva fondato
la sua ipotesi. Ma tali eccezioni sono forse spiegabili.
D’altra parte, tutte le restanti osservazioni hanno accresciuto
il numero dei corpi, i cui movimenti recano le caratteristiche
segnate dal Laplace; l’esame spettrale ha
mostrato l’uniformità della materia dei corpi componenti
il sistema solare; infine, noi possiamo anche sorprendere
nebulose in un processo di condensazione analogo a quello
supposto dal Laplace per la nebulosa, donde sarebbe uscito
l’intero sistema solare. In conclusione può dirsi che la
vecchia ipotesi dell’astronomo francese esca dalle nuove
scoperte più rafforzata che indebolita.
</p>

<hr class="tbs">

<p>
37. <b>Fisica.</b> — A differenza dell’astronomia, la fisica
dei secc. <span class="smcap lowercase">XIX-XX</span> vanta scoperte ed applicazioni grandiose.
Uno dei più possenti impulsi ai suoi progressi è stato
l’uso costante del calcolo matematico nei problemi di fisica,
che ne ha cambiato in gran parte le basi e l’indirizzo.
</p>

<p>
Innanzi a tutte stanno le applicazioni della elettricità,
di cui diremo fra poco. Ma contemporaneamente si è, in
questi due secoli, iniziata l’analisi spettrale; si sono conquistate
le regioni dell’aria; si è concepito il calore come
dovuto al moto molecolare, e si è fondata la termodinamica.
Le vecchie teoriche sulla natura della luce sono state abbandonate
e sostituite, come aveva voluto l’Huyguens, con la
teoria ondulatoria della luce, medesima, ossia con la esistenza
di vibrazioni luminose dell’etere. A queste vibrazioni
si tende a riferire anche i fenomeni elettrici e magnetici,
sì che la natura degli uni è (si afferma) identica a
quella degli altri. Il sec. <span class="smcap lowercase">XVIII</span> ammetteva ancora una
mezza dozzina di <i>imponderabili</i> (luce, flogisto, calore,
suono, elettricità ecc.); oggi non se ne ammette che uno
solo: l’<i>etere</i>.
</p>

<p>
<span class="pagenum" id="Page_156">[156]</span>
</p>

<p>
In altra direzione, le scoperte di Enrico Hertz hanno
dischiuso la strada alla telegrafia, alla telefonia senza fili, e
l’elettricità, applicata alla chimica, ha ispirato una nuova
concezione della materia, che sembra finalmente rispondere
all’eterna domanda che da venti secoli — dall’età di Talete
e di Democrito —, il pensiero umano, pur lottando contro
se stesso, torna invincibilmente a proporsi: — <i>Quale l’essenza
della materia?</i><a class="tag" id="tag87" href="#note87">[87]</a>&nbsp;—
</p>

<p>
<i>A</i>). <i>Gli studî sull’elettricità.</i> — L’iniziatore
degli studî moderni sulla elettricità è <i>Alessandro Volta</i>
(1745-1827), la cui prima giovinezza cade in sullo scorcio
del sec. <span class="smcap lowercase">XVIII</span>. Allora egli aveva scoperto l’<i>elettroforo</i> e
l’<i>elettroscopio</i>. Nel primo anno del nuovo secolo, egli scoprirà
e fabbricherà la <i>pila</i> elettrica, che reca il suo nome
(<i>pila di Volta</i>), formata di coppie di dischi di zinco e
rame, ciascuna separata dall’altra da un corpo <i>conduttore</i>
bagnato. Questa pila era capace di emettere scariche elettriche
continuatamente, e non già interrottamente e bruscamente,
come faceva la <i>bottiglia di Leyda</i>.
</p>

<p>
Le immediate scoperte, a cui la pila dette luogo, furono
numerose, e accesero molte, talora utopistiche, speranze.
Ma la più notevole per le sue conseguenze (sebbene casuale)
seguì poche settimane dopo che il Volta ebbe annunziato
a un amico d’Inghilterra, e descritto a lui privatamente,
la sua pila, e cioè prima ancora che egli l’avesse
fatta di ragion pubblica. Codesta scoperta consistette nella
proprietà della <i>pila</i> di scomporre l’acqua in ossigeno e
idrogeno. Per essa venivano gettate le basi della elettrochimica,
ossia di un nuovo, straordinario metodo per
la ricognizione dei fenomeni chimici, il quale rivoluzionerà
la scienza, che li riguarda.
</p>

<p>
Nel 1821 il fisico <i>Davy</i>, avendo fatto comunicare i due
poli della pila con due bacchette orizzontali di carbone,
<span class="pagenum" id="Page_157">[157]</span>
distanti fra loro pochi centimetri, scopriva la luce elettrica.
Ma un anno prima (1820) il fisico <i>Arago</i> aveva annunziato,
e ripetuto all’<i>Accademia delle scienze</i> di Parigi, una esperienza
del chimico danese <i>Gian Cristiano Oersted</i><a class="tag" id="tag88" href="#note88">[88]</a> (1777-1859),
la quale dimostrava, sperimentalmente, ciò di cui
in passato si era talora sospettato: l’esistenza di un rapporto
costante fra il fenomeno elettrico e quello magnetico.<a class="tag" id="tag89" href="#note89">[89]</a>
Nello stesso anno <i>Francesco Arago</i> (1786-53) scopriva che
il filo di ferro, il quale trasmette la corrente elettrica,
attira la limatura di ferro, ossia che la corrente elettrica
crea intorno a sè un <i>campo magnetico</i>. Sarebbe, dunque,
il magnetismo una conseguenza dei fenomeni elettrici?
</p>

<p>
Il fisico <i>Andrea Maria Ampère</i> (1775-1836) dimostrò
questo fatto con una serie di esperimenti classici. Anzi egli
formulò in proposito un’ipotesi suggestiva, ma intorno alla
quale la scienza ancora discute. Secondo questa ipotesi, le
molecole della calamita, come dei vari corpi magnetizzabili
(ad es. il ferro), sarebbero percorse da piccole correnti
circolari <i>perpendicolari</i> all’asse del corpo stesso. Ma poichè
esse correnti si rivolgono in tutte le direzioni, non esercitano
nessuna azione esterna. Invece, sotto l’azione della
elettricità quelle correnti pigliano una direzione comune,
cioè il corpo si <i>magnetizza</i>.
</p>

<p>
Questa teoria e tutte le dottrine minori, che vi si connettono,
l’Ampère svolse in una sua <i>Memoria</i> del 1823,
nella quale gettava le fondamenta della elettrodinamica.
</p>

<p>
In qual modo codesta teorica si applicherebbe a spiegare
il magnetismo terrestre? Come, nel sec. <span class="smcap lowercase">XVI</span>, il Gilbert
aveva considerato la Terra come un grande magnete, così,
ora che il magnetismo veniva identificato con l’elettricità,
l’Ampère considerava la Terra come una grande sfera percorsa
da correnti elettriche in direzione da est a ovest.
<span class="pagenum" id="Page_158">[158]</span>
Tale idea fu cimentata alla prova dell’esperimento su una
sfera di legno, dall’italiano <i>Leopoldo Nobili</i> (1794-1835),
e su di essa, egli potè riprodurre tutte le particolarità
dell’azione della Terra sull’ago magnetico.<a class="tag" id="tag90" href="#note90">[90]</a>
</p>

<p>
Nel 1825 <i>Guglielmo Sturgeon</i> fabbricava il primo elettro-magnete,
avvolgendo un grosso filo di rame sopra una
bacchetta di ferro verniciato a forma di ferro cavallo, il
quale, appena la corrente lo attraversava, diveniva una potente
calamita, capace di sostenere 154 libbre. Era così
creato il pezzo fondamentale di tutti i futuri apparecchi,
trasmettitori a distanza di segnali (<i>telegrafi</i> e <i>telefoni elettro-magnetici</i>),
o che da una data energia elettrica ne
ricavano un’altra, diversa dalla prima (<i>trasformatori</i>), o
che trasformano il movimento in energia elettrica (<i>dinamo</i>),<a class="tag" id="tag91" href="#note91">[91]</a>
o questa in quella (<i>motori elettrici</i>)<a class="tag" id="tag92" href="#note92">[92]</a> ecc. ecc. Infatti il
primo telegrafo <i>Morse</i> (di <i>Samuele Morse</i>, 1791-1872) sarà
del 1837;<a class="tag" id="tag93" href="#note93">[93]</a> il primo cavo telegrafico sottomarino (fra Douvres
e Calais), lungo 45 km., è del 1851, e nel 1858 venne
terminato il primo cavo sottomarino europeo-americano,
intorno a cui, però, occorse, per renderlo sicuro, lavorare
un altro decennio circa.
</p>

<p>
Anche le prime macchine elettro-magnetiche vennero
tentate a mezzo il sec. <span class="smcap lowercase">XIX</span>, appena fu nota l’enorme
<span class="pagenum" id="Page_159">[159]</span>
forza attrattiva dell’elettro-calamita. Il primo motore di
tal genere fa costruito nel 1831, e il primo battello,
mosso da motori elettro-magnetici, fa provato nel 1837 a
Pietroburgo sulla Neva. Ma si trattava di un mezzo troppo
costoso, e tale l’elettromagnete rimase finchè non furono
noti i fenomeni così detti d’<i>induzione</i>. Tali fenomeni vennero
scoperti, in modo definitivo, da <i>Michele Faraday</i>
(1791-1867) intorno al 1831. Secondo i suoi resultati, una
corrente elettrica avrebbe potuto generare, attraverso
un magnete, altre correnti con potere magnetizzante. Ed
egli, infatti, riuscì a produrre le <i>correnti d’induzione elettro-magnetica</i>,
le cui conseguenze industriali sono infinite,
e hanno rivoluzionato l’industria e reso possibili le automobili,
nonchè gli apparecchi della moderna aviazione.
</p>

<p>
Alle <i>correnti d’induzione</i> elettro-magnetiche si collega
anche il telefono. Lo inventò per primo un italiano — <i>Antonio
Meucci</i> — nel 1849; ma esso fu solo rivelato al
mondo dall’Esposizione universale di <i>Filadelfia</i> del 1876.
A questa Esposizione però non figurava la scoperta del
Meucci, ma quella di <i>Alessandro Bell</i>, di cui ancora usiamo
l’<i>apparecchio ricevitore</i>. Poi il telefono si diffuse superbamente
in America e in Europa.
</p>

<p>
Nella seconda metà del sec. <span class="smcap lowercase">XIX</span>, si sono studiati intensamente,
e con resultati preziosi, gli effetti della scarica
elettrica attraverso il vuoto. Le prime esperienze,
veramente impressionanti, furono quelle di <i>Guglielmo Crockes</i><a class="tag" id="tag94" href="#note94">[94]</a>
del 1873. Per esse il grande fisico credette di ritrovare
un <i>quarto stato</i> della materia (oltre il solido, il liquido,
il gasoso), tanto diverso dal gasoso quanto questo
lo è da quello liquido. Venti anni dopo, seguirono gli
esperimenti di <i>Guglielmo Corrado Röntgen</i>,<a class="tag" id="tag95" href="#note95">[95]</a> che, nel 1895,
scopriva i <i>raggi X</i> o <i>Röntgen</i> (dal nome del ritrovatore),
pei quali i corpi, che alla luce ordinaria risultano opachi,
<span class="pagenum" id="Page_160">[160]</span>
divengono trasparenti, onde fu possibile fotografare
(<i>radiografare</i>) lo scheletro umano.
</p>

<p>
Tale la gamma meravigliosa delle scoperte dal sec. <span class="smcap lowercase">XIX</span>
nei dominî della elettricità.
</p>

<p>
<i>B</i>). <i>Il telegrafo senza fili.</i> — Il telegrafo elettrico
senza fili ha anch’esso una ben faticosa preistoria;
fu tentato più volte nel corso del sec.<span class="smcap lowercase"> XIX:</span> e in Francia
e in Inghilterra e altrove. Ma la sua fortunata istoria
comincia dal giorno in cui il fisico <i>Hertz</i> e gli altri
che si posero sulle sue orme (<i>Lodge</i>, in Inghilterra, <i>Righi</i>
e <i>Calzecchi-Onesti</i>, in Italia, inventore, l’uno, dell’<i>eccitatore</i>,
l’altro, del <i>ricevitore, Tesla</i> in America, <i>Enrico Poincaré</i> in
Francia) ricercarono i mezzi più opportuni per produrre,
raccogliete e guidare le onde elettriche. Il 2 giugno 1896 un
giovane italiano, appena ventiduenne, discepolo del Righi — <i>Guglielmo
Marconi</i> — fece brevettare un suo sistema
di telegrafia senza fili che doveva poi diventare universale.
Questo non conteneva alcun elemento nuovo. Ma il
suo autore aveva saputo felicemente combinare insieme
elementi, che, uno ad uno, gli altri avevano trovati, e farli
convergere verso un successo pratico. Anche prima di Colombo,
dirà con fine ironia, giustamente, un fisico moderno,
si conoscevano le uova; solo però il grande Genovese insegnò
il modo di tenerle ritte in piedi...
</p>

<p>
<i>C</i>). <i>La locomotiva; la conquista dell’aria.</i> — Non
ostante l’applicazione della macchina a vapore a
carrozze automobili fin dal 1829, la locomotiva era più
un’aspirazione che una realtà. Nell’ottobre di quest’anno,
<i>Giorgio Stephenson</i> costruiva quel tipo di locomotiva, che
poco dopo doveva figurare nel primo tronco ferroviario
inglese Liverpool-Manchester. Solo allora le ferrovie diventarono
uno dei meccanismi indispensabili della civiltà
contemporanea.
</p>

<p>
Gli aerostati erano stati scoperti in sullo scorcio del
sec. <span class="smcap lowercase">XVIII</span>. Il pallone aerostatico dei <i>fratelli Mongolfier</i>
fu provato nel 1783. Dieci anni più tardi, essi venivano
<span class="pagenum" id="Page_161">[161]</span>
impiegati a scopi militari sul fronte belga nelle Guerre
della Rivoluzione. Questi aerostati sono stati gli strumenti
che fino a ieri maggiormente hanno giovato alla
scienza: un’ascensione del fisico <i>Gay Lussac</i> del settembre
1804 provò che l’aria a m. 6366 di altezza non contiene
idrogeno; che, quindi, il lampo e il tuono non si
possono attribuire alla combinazione di questo gas coll’ossigeno
dell’aria; e provò altresì che la forza magnetica
scema con l’allontanarsi dalla Terra, ecc. Ma questo non
significava ancora la conquista dell’aria.
</p>

<p>
L’automobile, l’autoscafo, il dirigibile e l’areoplano
poterono trionfare solo quando vennero scoperti i <i>motori
a scoppio</i>, nei quali una miscela gasosa (ottenuta
mescolando l’aria col vapore di un liquido combustibile,
ad es. la benzina), viene incendiata dalla scintilla di una
piccola macchina a induzione, e con la sua esplosione
mette in moto l’apparecchio.
</p>

<p>
Questi motori sono i più leggeri possibili, dacchè il
loro peso per <i>cavallo-motore</i> può scendere sino a 4 kg.
Fu <i>Santos Dumont</i>, nel 1898, a Parigi, a farne l’applicazione
al primo dirigibile, che girò intorno alla torre di
Eiffel.
</p>

<p>
Le prime esperienze con gli areoplani rimontano al
1891, ma il merito di aver dato sicurezza a questo genere
di locomozione aerea spetta agli americani fratelli <i>Wright</i><a class="tag" id="tag96" href="#note96">[96]</a>
(1903). Tuttavia il principio, a cui gli aeroplani obbediscono,
è diversissimo da quello dei dirigibili. Gli aeroplani sono
più pesanti dell’aria, tal quale l’aquilone, con cui si baloccano
i fanciulli. Solo in essi la funzione della corda
dell’aquilone è sostituita dall’impulso del motore. Esattamente,
un aquilone potrebbe paragonarsi a un aeroplano
tenuto all’àncora, e un aeroplano, a un uccello immobile
su le ali.
</p>

<p>
<i>D</i>). <i>Termodinamica.</i> — Tutte le numerose applicazioni
<span class="pagenum" id="Page_162">[162]</span>
della moderna <i>termodinamica</i> poggiano sul principio
che il calore può trasformarsi in movimento (lavoro), e viceversa;
o, più precisamente che fra le due quantità di calore
e di lavoro (reciprocamente create) esiste una equivalenza
perfetta, indipendente dalla natura dei corpi nei quali la
trasformazione avviene (<i>legge della conservazione della energia</i>).
Gli studii concreti sulla migliore applicazione di questo
principio si debbono all’inglese <i>Rumford</i>, ai tedeschi <i>Mach,
Mayer, Helmholtz, Clausius</i>, agl’italiani <i>Morosi</i> e <i>Paoli</i>, al
francese <i>Sadi-Carnot</i> (1796-1832)<a class="tag" id="tag97" href="#note97">[97]</a> e a molti altri. Esso fece
possibili le potenti e mirabili macchine termiche moderne e
rese servigi grandi allo studio di numerosi fenomeni, elettrici
e chimici, allo studio dei corpi gasosi, e, in modo speciale,
alle ricerche sul cangiamento di stato fisico dei corpi.
</p>

<p>
<i>E</i>). <i>Teorie ottiche.</i> — Nel sec. <span class="smcap lowercase">XIX</span>, tra il 1815
e il 1825, si perveniva, finalmente, per merito di <i>Agostino
Fresnel</i>, a una teorica esatta circa il problema, difficilissimo,
della natura della luce. Si ripigliava, ma con
una sostanziale correzione, la teoria delle vibrazioni dell’Huyghens
del sec. <span class="smcap lowercase">XVII</span>. I raggi luminosi sarebbero,
come l’Huyghens li aveva concepiti, la direzione in cui si
propagano le vibrazioni dei corpi luminosi. Però queste
vibrazioni non devono più imaginarsi longitudinali, ondulatorie,
come quelle di uno stagno, in cui si scagli
un sasso, <i>ma perpendicolari alla direzione nella quale si
propaga l’onda, ossia al raggio luminoso</i>. Per rendere
concretamente l’idea per via di una grossolana imagine
sensibile, il raggio luminoso e le vibrazioni possono,
secondo la teorica del Fresnel, paragonarsi alle spazzole
che servivano un tempo a pulire i tubi di vetro dei lumi
a petrolio, in cui un filo di ferro reggeva delle rigide
<span class="pagenum" id="Page_163">[163]</span>
setole di crino, irradianti in tutte le direzioni e perpendicolari
al filo che le sorreggeva. L’argomento principe
che vale a consolidare questa <i>teoria delle vibrazioni</i>, contro
la <i>teoria</i> newtoniana <i>delle emissioni</i>, fu raggiunto solo
nel 1850 dal <i>Foucault</i> e dal <i>Fizeau</i>. Secondo la teoria
delle emissioni, giusta le leggi che presiedono alla rifrazione,
la velocità della luce dovrebbe crescere passando
da un corpo meno denso a uno più denso (dall’aria nell’acqua);
il rovescio dovrebbe accadere secondo la teoria
delle vibrazioni. Or bene, successive, accurate misurazioni
fecero rilevare che la velocità della luce (298&nbsp;000 km. circa
al secondo nell’aria) si riduce a <span class="above">3</span>&#xfeff;&#8260;&#xfeff;<span class="below">4</span> di codesta cifra nell’acqua,
mentre deve essere superiore nel vuoto assoluto.
</p>

<p>
Così la teoria newtoniana era condannata, e la contemporanea,
dispregiata divinazione dell’Huyghens, vendicata!
</p>

<p>
Ma dove avviene la vibrazione luminosa, ossia la vibrazione
che si fa luce? Il Fresnel e i fisici, che lo seguirono,
notando che la luce, a differenza del suono, si
trasmette anche nel vuoto (come avviene negli spazi interplenatarii
e sotto la campana pneumatica), adottarono
l’opinione che la vibrazione luminosa abbia luogo in un
mezzo imponderabile, sparso nello spazio e in tutti i corpi,
che, rievocando un’antica parola greca, denominarono <i>etere</i>;
che, anzi, <i>la luce è vibrazione dell’etere</i>.
</p>

<p>
Il Fresnel stesso credette poter determinare il perchè
delle varietà dei colori nella luce, e riprese la teoria dell’Euler
(§ 30 <i>A</i>): i colori non dipendono (come il Newton
aveva pensato) dalla grandezza delle molecole luminose, ma
dalla durata delle vibrazioni, ossia dalla lunghezza dell’onda.
Questa lunghezza crescerebbe dal violetto al rosso.
</p>

<p>
L’eco delle discussioni, che la teorica del Fresnel aveva
suscitate, non era ancor spenta, quando un altro grande
fisico del secolo — <i>James Clerk Maxwell</i> (1831-79) — formulò
una ipotesi assai suggestiva, che per altro era balenata
anche al Faraday. Le onde elettromagnetiche (egli
osservò) sono, come le onde luminose, costituite da vibrazioni
<span class="pagenum" id="Page_164">[164]</span>
trasversali alla direzione della loro propagazione.
Inoltre la velocità di queste onde è quella stessa della
luce. Inoltre, nel 1845, il Faraday era riuscito a magnetizzare
un fascio di luce, ossia a fare in modo, sotto l’azione di un
grande magnete, che le sue vibrazioni avvenissero secondo
un piano differente da quello originario. Sarebbero dunque
le onde luminose niente altro che onde elettromagnetiche?
Sarebbe la luce ment’altro che elettro-magnetismo? Nacque
così la <i>teoria elettromagnetica della luce</i>, che è adottata
da gran parte degli scienziati contemporanei.
</p>

<p>
Ma come col Maxwell, e poi con l’Hertz, la dottrina
sulla natura della luce sembrò identificarsi con quella
della natura dell’elettricità e del magnetismo, così, poco
dopo, essa fu estesa all’altro agente imponderabile, che
noi riscontriamo nel mondo dei fenomeni fisici: il calore.
Tutti sono stati ritenuti, egualmente, effetto di vibrazioni
dell’etere, anzi le vibrazioni stesse di questo agente misterioso
e meraviglioso della natura.
</p>

<p>
<i>F</i>). <i>L’etere.</i> — Che cosa, dunque, sarebbe l’<i>etere</i>?
Poichè esso esiste nel vuoto, dovrebbe essere considerato
come imponderabile. Inoltre esso non dovrebbe avere consistenza,
dovrebbe essere immateriale, perchè non oppone
alcuna resistenza sensibile ai corpi celesti che vi si muovano
dentro (non si dà neanche il senso percettibile di alcun
<i>vento d’etere</i>). Ma è di una elasticità enorme, come nessun
gas conosciuto, perchè le sue vibrazioni (luminose,
elettromagnetiche ecc.) sono rapidissime; ed è anche condensabile
perchè nei corpi la velocità di propagazione
delle sue vibrazioni è minore che nel vuoto, e in proporzione
della loro densità.
</p>

<p>
Ma non è tutto. Poichè le vibrazioni (luminose, elettromagnetiche
ecc.) dell’etere hanno una direzione perpendicolare
all’asse della loro propagazione, ciò significa
che l’etere presenta uno dei caratteri specifici dei corpi
solidi... Nei gas le differenti particelle si possono spostare,
ossia vibrano, senza che si manifesti alcuna reazione
<span class="pagenum" id="Page_165">[165]</span>
delle une sulle altre; qualche traccia di reazione — <i>e
quindi di rigidità</i> — comincia ad apparire nei liquidi,
ma soltanto i solidi posseggono la rigidità occorrente perchè
delle vibrazioni trasversali possano produrvisi e mantenervisi.
Ora le vibrazioni esclusivamente trasversali,
<i>anzi perpendicolari</i>, dell’etere fanno supporre in questo
«corpo» una rigidità maggiore che nei solidi, per es.,
nell’acciaio... La «materia» per eccellenza imponderabile,
sarebbe dunque, al tempo stesso, per eccellenza solida?...
Ma come mai un solido può essere attraversato da altri solidi,
secondo avviene dell’etere, percorso da pianeti e stelle
fisse?... Le sue proprietà, dunque, sarebbero diversissime
da quelle da noi conosciute presso i corpi che sogliamo
raggiungere coi nostri sensi, e pressochè paradossali...
</p>

<p>
Che più? Nell’etere stesso alcuni fisici credono di
poter additare la ragione della gravitazione universale, rispondendo
così a una domanda dinanzi alla quale lo stesso
Newton aveva dovuto arrestarsi: — <i>Quale la causa della
gravitazione universale?</i>&nbsp;—
</p>

<p>
<i>G</i>). <i>Che cosa è la materia?</i> — Anche a questa domanda
ha creduto di poter rispondere, ancora una volta, la
scienza del sec. <span class="smcap lowercase">XX</span>, e ha costruito la <i>teorica elettrica della
materia</i>, cui ha portato il contributo, veramente geniale, dei
suoi studii, il nostro <i>Augusto Righi</i>. Ma a questa teoria ha
contribuito, in misura maggiore, la scienza chimica, e perciò
ce ne occupiamo più innanzi (§ 38 <i>B</i>), a tale proposito.
</p>

<hr class="tbs">

<p>
38. <b>Chimica:</b> <i>A</i>). <i>La nuova teoria atomica.</i> — Il
sec. <span class="smcap lowercase">XIX</span> si apre, in chimica, come dicevamo, con la rinascita
della <i>teoria atomica</i>. Si era già avviato su questa strada,
sin dal 1815, <i>Guglielmo Prout</i>;<a class="tag" id="tag98" href="#note98">[98]</a> ma il suo massimo sistematizzatore
è <i>Giorgio Dalton</i> (1768-1844). Studiando le sostanze
gasose, il Dalton pervenne al concetto che ogni gas è composto
<span class="pagenum" id="Page_166">[166]</span>
di <i>particelle respingentesi fra loro con una forza che diminuisce
con la distanza dei loro rispettivi centri</i>. Più tardi,
studiando le proporzioni delle combinazioni chimiche tra
le varie sostanze, notò che queste proporzioni si possono
esprimere con numeri interi o con multipli di essi. Così,
ad es., nei due idrocarburi <i>metano</i> ed <i>etilene</i> uno stesso
peso di idrogeno è combinato con una quantità di carbonio
doppia nell’etilene di quella contenuta nel metano. Lo stesso
avviene nei cinque ossidi dell’azoto. Egli notò in conclusione
tre fatti: <i>a</i>) che ogni corpo (come aveva stabilito
<i>G. Luigi Prout</i>) è invariabilmente composto degli stessi elementi
uniti nelle identiche proporzioni (<i>legge delle proporzioni
definite</i>); <i>b</i>) che, quando un elemento si unisce con un
altro, per dare origine a nuovi composti, in ciascuno di
questi composti, in rapporto a una quantità costante di
uno di essi, le quantità dell’altro variano in proporzioni
multiple (<i>legge delle proporzioni multiple</i>);<a class="tag" id="tag99" href="#note99">[99]</a> <i>c</i>) che, quando
due corpi <i>A</i> e <i>B</i> si combinano separatamente con un terzo
corpo <i>C</i>, le quantità, con cui <i>A</i> e <i>B</i> si uniscono con <i>C</i>, sono
eguali a quelle in cui si uniscono fra loro <i>A</i> e <i>B</i> o multipli
di esse (<i>legge delle proporzioni reciproche</i>). Onde il Dalton
concluse che <i>la materia deve essere composta di atomi,
aventi dimensioni e peso diversi, per le diverse sostanze, ma
identici per ciascuna sostanza e che la combinazione chimica
altro non è che un raccostamento di atomi</i>.
</p>

<p>
Tali vedute furono confermate, contemporaneamente e
successivamente, da ricerche collaterali di altri: <i>Gay Lussac,
Ampère, Davy, Berzelius</i> ecc. Tuttavia la nuova ipotesi
andava incontro a talune difficoltà pratiche; alcune
esperienze nuove sembrarono contradirla. E bisognò rettificarla.
Il tentativo più razionale, diretto a tale scopo,
venne fatto, nel 1813, dall’italiano <i>Amedeo Avogadro</i> (1776-1856).
Secondo la sua teoria (che però si limitava ancora
<span class="pagenum" id="Page_167">[167]</span>
ai gas), volami eguali di qualsiasi gas — semplice o composto — nelle
stesse condizioni di temperatura e pressione,
contengono il medesimo numero di <i>molecole</i> ch’egli chiamava
<i>particelle integrali</i>, onde i pesi relativi di tali volumi
rappresentano i pesi relativi di dette molecole. Però, nel
caso dei gas semplici, le <i>particelle integrali</i> sarebbero composte
di un certo numero di <i>atomi della stessa specie</i>, mentre,
nel caso di gas composti, risulterebbero di <i>atomi di
specie differenti</i>. Tale ipotesi introduceva, oltre l’<i>atomo</i>, il
concetto di <i>molecola</i>, e assegnava, all’uno e all’altro, una
funzione diversa nella costituzione della materia. La <i>molecola</i>
sarebbe una associazione di atomi, l’ultima particella <i>fisica</i>
della materia; l’<i>atomo</i> sarebbe quella particella di materia,
che, nelle reazioni <i>chimiche</i>, non soggiace, praticamente,
a ulteriore divisione, anche se noi, teoricamente, possiamo
concepirla divisibile.
</p>

<p>
Ciò non ostante, questa teoria non ebbe l’onore di un
riconoscimento universale se non dopo il Congresso chimico
europeo del 1860 a Carlsruhe. Colà il chimico italiano
<i>Stanislao Cannizzaro</i> (1826-1910), tornando a sviluppare
la teoria dell’Avogadro, mostrò quanto facilmente essa
risolvesse molte delle difficoltà in cui si avviluppava la
chimica del tempo, e come la migliore interpretazione della
teoria del Dalton fosse quella appunto offerta dall’Avogadro.
</p>

<p>
Da allora in poi le formule chimiche, oggi in uso, seguono
il metodo indicato dall’Avogadro: danno, cioè, l’indicazione
degli atomi e delle molecole dei corpi. Così, ad
esempio la formula chimica dell’acqua (H<sub>2</sub>O) significa che
ogni molecola è composta di 2 atomi di idrogeno e di
1 atomo di ossigeno.
</p>

<p>
<i>B</i>). <i>Radioattività e sue conseguenze teoriche.</i> — Negli
ultimi anni del sec. <span class="smcap lowercase">XIX</span> la teoria atomica ha
subito un’ulteriore trasformazione, in seguito alla scoperta
del fenomeno della <i>radioattività</i>. Non solo: questa scoperta
ha dato un colpo inatteso al concetto della intrasformabilità
<span class="pagenum" id="Page_168">[168]</span>
dei corpi, affermata solennemente agli albori della chimica
moderna contro l’alchimia medievale, e ha improvvisamente
rivendicato, non la pratica, ma il principio
ispiratore di quest’ultima.
</p>

<p>
Nel 1896 <i>Enrico Becquerel</i> trovò che i sali d’<i>uranio</i>
emettevano una radiazione invisibile, che però poteva impressionare
la lastra fotografica. Dopo di allora si è trovato
che altre sostanze possiedono tale proprietà ed emettono
radiazioni di genere diverso, che si sogliono indicare con
le prime tre lettere dell’alfabeto greco (α, β, γ: <i>alfa, beta,
gamma</i>).
</p>

<p>
Questi elementi radioattivi sarebbero forme di materia,
le quali subiscono trasformazioni, aventi per resultato
quello di riprodurre, a loro volta, nuove forme,
dotate di proprietà, chimiche e fisiche, <i>diverse da quelle
della sostanza madre</i>. Uno dei corpi, prodotti dall’uranio
è appunto il <i>radio</i>, scoperto dalla signora Curie nel 1898:
esso, sopra tutti, dotato di potenza radioattiva, e il solo
che si sia ottenuto allo stato di sale puro e di metallo
libero.
</p>

<p>
Il radio, dunque, ci permette di assistere al fenomeno
di <i>un’organica e naturale trasformazione della materia</i>. Dal
radio, che ha il peso atomico 226,5, si ottiene, per successive
perdite di particelle <i>alfa</i>, il radio <i>A, B, C, D, E</i> e
poi il radio <i>F</i>, che ha il peso atomico 210,5, e che, emettendo
sempre raggi <i>alfa</i>, darebbe il corpo avente il peso
atomico 206,5, prossimo cioè a quello del piombo, il cui
peso atomico è 206,9; il che sembra confermato da osservazioni
geologiche. Analogamente, il <i>torio</i> dal peso atomico
232,5 scenderebbe a 208,5 che è il peso atomico del
bismuto.
</p>

<p>
Siamo, dunque, di fronte a vere trasformazioni della
materia, <i>le quali si producono in un solo atomo</i>, o <i>mediante
proiezioni di particelle</i> alfa <i>e con diminuzione del
peso atomico, o con emissione di raggi</i> beta <i>senza che il
peso atomico varii (almeno sensibilmente) o senza alcuna
<span class="pagenum" id="Page_169">[169]</span>
emissione, come avviene nei corpi non radioattivi, e che
dànno origine a corpi radioattivi</i>.
</p>

<p>
<i>L’atomo</i> (l’<i>indivisibile</i>!), <i>dunque, sarebbe un corpo divisibile</i>....,
un complesso di corpuscoli minori (quelli che si
dissero gli <i>elettroni</i>),<a class="tag" id="tag100" href="#note100">[100]</a> un edifizio assai complicato e delicato,
capace di assumere nuove configurazioni e proprietà, capace
di disgregarsi con perdita dei suoi componenti e dare
origine a nuovi corpi di peso atomico inferiore.
</p>

<p>
Talune osservazioni sui fenomeni della elettricità e della
luce nei corpi hanno altresì indotto a considerare l’atomo
come formato da una parte centrale immobile ed elettrizzata
positivamente, intorno alla quale ruotano dei corpuscoli
carichi di elettricità negativa: gli <i>elettroni</i>. La stessa sua
porzione centrale sarebbe un nucleo di <i>elettroni</i>, e il
tutto potrebbe paragonarsi a un microscopico sole cinto
di pianeti, che ruotano intorno ad esso. La radioattività
sarebbe una proiezione delle particelle interne di questo
infinitesimo sistema solare, quale conseguenza della stabilità
imperfetta dell’atomo, che è costretto a disintegrarsi
e a proiettare <i>elettroni</i> fino a che esso non trovi un sistema
stabile, ossia non si trasformi in una sostanza, che allora
non sarà più radioattiva.
</p>

<p>
Questa, l’ultima forma assunta dalla antichissima teoria
atomica democritèa; questa, l’ultima risposta della scienza
alla eterna domanda: — <i>Che cosa è la materia?</i>&nbsp;—
</p>

<p>
<i>C</i>). <i>Chimica organica.</i> — La nuova teoria atomica
è forse la scoperta più impressionante che la chimica
contemporanea, potentemente aiutata dalla fisica, abbia
compiuto nell’età più recente. Ma altre più modeste, sebbene,
forse, più solide, possono starvi a fianco. Sin dai
primi decenni del sec. <span class="smcap lowercase">XIX</span> cominciò a diventar popolare
la <i>chimica</i> così detta <i>organica</i>, ossia la chimica delle sostanze
organiche.
</p>

<p>
<span class="pagenum" id="Page_170">[170]</span>
</p>

<p>
La costituzione chimica di molte sostanze organiche
era già nota fin dai secoli precedenti. Ma lo sforzo di
tutta la prima metà del sec. <span class="smcap lowercase">XIX</span> fu di tentar di distinguere
quale fosse la differenza qualitativa fra i prodotti
del mondo organico e i prodotti del mondo inorganico.
</p>

<p>
Dapprima si suppose che gli elementi delle sostanze
organiche differissero, per la natura loro, da quelli delle
sostanze inorganiche. Ma gli esperimenti, compiuti nella
prima metà del sec. <span class="smcap lowercase">XIX</span>, smentirono questa supposizione.
Dove dunque la differenza? Un’altra ipotesi era quella
che il sec. <span class="smcap lowercase">XIX</span> ereditava dal sec. <span class="smcap lowercase">XVIII</span>: che, cioè, alla
formazione dei prodotti organici presieda una speciale
«forza vitale». A risolvere il problema aiutò molto la
scoperta dell’<i>isomerismo</i> nelle sostanze organiche e inorganiche.
Fu scoperto, cioè, che delle sostanze, formate
degli stessi elementi, nelle stesse proporzioni, hanno proprietà
affatto diverse l’una dall’altra. Ad es., la grafite
e il diamante sono chimicamente carbonio, ma hanno proprietà
le mille miglia lontane dal carbonio. Si venne così
al concetto che le proprietà di una sostanza non dipendono
dalla loro composizione chimica, <i>ossia dalla natura
dei loro atomi, ma dalla disposizione di questi atomi nella
molecola</i>.
</p>

<p>
Questo concetto fu ribadito dai progressi, cui la chimica
man mano pervenne, nella riproduzione artificiale di
molti degli elementi degli organismi, vegetali e animali. Le
più notevoli tra queste sintesi chimiche riguardano gli
<i>zuccheri</i> e le <i>proteine</i>, essendo i primi tra i più caratteristici
prodotti della vita delle piante; le seconde, fra i più importanti
prodotti vitali in quanto entrano nella composizione
dei tessuti animali.
</p>

<p>
Si trovò in conseguenza che i «prodotti organici»
sono composti di elementi chimici inorganici, e, precisamente,
di carbonio, idrogeno, ossigeno, azoto, più fosforo
(o zolfo), e che ciò che li rende «organici» deve essere
solo un diverso aggruppamento dei loro atomi. In questo
<span class="pagenum" id="Page_171">[171]</span>
modo la chimica si poneva in contatto con la vita, e un
suo ramo speciale si dice oggi, appunto, <i>biochimica</i>.<a class="tag" id="tag101" href="#note101">[101]</a>
</p>

<p>
Un’altra conclusione è derivata da queste esperienze:
che i processi chimici della vita organica sono sostanzialmente
analoghi a quelli che si praticano nei laboratorii
scientifici, anche se talora qui si ottengono alcuni prodotti
organici con metodi diversi (in genere più energici e più
rapidi) di quelli che la natura preferisce seguire.
</p>

<p>
<i>D</i>). <i>Elettrolisi.</i> — Con la <i>elettrolisi</i> chimica siamo
in presenza di una delle più mirabili applicazioni della
fisica alla chimica. Si tratta dei fenomeni che avvengono
nelle soluzioni di sostanze chimiche sotto l’azione della
corrente elettrica. Intorno ad essa il fisico <i>Arrhenius</i> formulò
la sua teoria della <i>dissociazione elettrolitica</i> o <i>ionizzazione</i>
(<i>ioni</i> sarebbero gli atomi carichi di elettricità).
Secondo questa teoria, non sarebbe la corrente elettrica
quella che determinerebbe la scomposizione delle molecole
dei corpi nei loro atomi (gli <i>ioni</i>); questi esisterebbero
già disciolti, allo stato libero,<a class="tag" id="tag102" href="#note102">[102]</a> innanzi il passaggio della
corrente. La quale, invece, si limiterebbe ad attirarli verso
il polo positivo o negativo, ossia, come si dice, ad orientarli.
</p>

<p>
<i>E</i>). <i>I nuovi elementi chimici.</i> — I nuovi procedimenti
di analisi chimica hanno portato alla scoperta di
un numero grandissimo di <i>sostanze elementari</i> (<i>corpi semplici</i>,
come una volta si diceva), quali al tempo del Lavoisier
non era possibile concepire. Fino al sec. <span class="smcap lowercase">XIX</span>, noi lo
sappiamo, non se ne imaginavano che quattro (<i>terra, aria,
acqua, fuoco</i>) o tre (<i>zolfo, mercurio, sale</i>). A mezzo il sec. <span class="smcap lowercase">XIX</span>,
erano 62. Essi si contano oggi in numero di circa 80, senza
tenere conto delle sostanze che provengono dalla disintegrazione
dell’uranio, del radio e del torio e delle loro <i>emanazioni</i>.
<span class="pagenum" id="Page_172">[172]</span>
La successione di tali scoperte segna le tappe di
una conquista, via via più intima, del mistero della natura.
</p>

<hr class="tbs">

<p>
39. <b>Medicina.</b> — I grandi progressi della medicina,
nel sec. <span class="smcap lowercase">XIX</span>, sono stati determinati dai progressi di tutte
le altre discipline scientifiche, che le hanno fornito i propri
strumenti ed i propri resultati.
</p>

<p>
La fisica ha fornito alla medicina lo specchio per la
esplorazione della laringe, l’elettricità, per la cura di gran
numero di malattie, specie quelle nervose; la chimica le
ha fornito l’anestesia per le operazioni chirurgiche; la
fisica, la chimica e la botanica, insieme, i mezzi e i resultati
delle ricerche sui batterî, le sieroterapie (contro il
vaiolo, il carbonchio, la difterite, l’idrofobia, il tifo) ecc. ecc.
</p>

<p>
D’altra parte, i progressi della medicina sono stati
determinati dalla introduzione, anche in questa scienza,
del metodo sperimentale.
</p>

<p>
Lo scienziato, a, cui spetta il merito di questa galileiana
rivoluzione è stato <i>Claudio Bernard</i> (1813-78). I
suoi criterii in proposito sono svolti nella sua <i>Introduzione
allo studio della medicina sperimentale</i>, ch’è del 1865.
Il Bernard vi sostiene i concetti del <i>determinismo</i>, che,
cioè, ogni fenomeno è determinato da condizioni materiali,
che ne sono le sue cause prossime, e che, se si riproducono,
fanno riprodurre anche il fenomeno, e vi combatte il
vecchio <i>vitalismo</i>, del sec. <span class="smcap lowercase">XVIII</span>, per cui, in luogo di queste
condizioni materiali, sarebbe esistito un certo «principio
vitale», che rendeva superflua ogni altra ricerca.
</p>

<p>
Per ritrovare queste condizioni, il Bernard raccomanda
l’esperimento, anzi <i>esperienze comparative</i>.
</p>

<p>
Questo non era nuovo; le altre scienze seguivano siffatto
metodo da trecento anni almeno, e i pochi medici,
veramente scienziati, del sec. <span class="smcap lowercase">XVIII</span> non si erano comportati
diversamente. Potrebbe dirsi, anzi, che da tale punto
di vista, la nuova scienza del sec. <span class="smcap lowercase">XIX</span> ne abbia continuato
e completato e perfezionato i metodi; ma questo perfezionamento
<span class="pagenum" id="Page_173">[173]</span>
e completamento hanno dato luogo a resultati
assolutamente imprevisti e grandiosi. La medicina dei
secc. <span class="smcap lowercase">XIX-XX</span> ha mirato a cogliere esattamente il rapporto
tra l’<i>anatomia patologica</i> — le lesioni locali — e i sintomi
di queste lesioni: ciò che costituisce la così detta <i>clinica</i>.
Ha perciò cercato di stabilire con esattezza i quadri di
ciascuna malattia. E questo è stato un mezzo potente per
la graduale conquista della terapia di ciascuna.
</p>

<p>
Centro scientifico della medicina, nella prima metà del
sec. <span class="smcap lowercase">XIX</span>, furono la Francia e Parigi. Colà si ebbe <i>Cruveillier</i>
per l’anatomia umana, <i>Laennec</i> per la clinica medica,
<i>Esquirol</i> per la psichiatria (malattie mentali); sopra tutti,
il ricordato <i>Claudio Bernard</i>, che non fu solo l’introduttore
in medicina del metodo sperimentale, ma il più grande
fisiologo del secolo. Per questa parte, il merito — grandissimo — del
Bernard fu duplice: <i>a</i>) collegare strettamente
lo studio dell’organismo umano, allo stato normale (<i>fisiologia</i>),
con quello dell’organismo umano, allo stato malato
(<i>patologia</i>), e dimostrare quanto il primo ordine di conoscenze
giovi al secondo; <i>b</i>) fermare l’attenzione sui fenomeni
vitali, ch’egli concepiva analoghi per i due regni delle
piante e degli animali.
</p>

<p>
Contemporaneamente si sviluppava la scienza tedesca:
con sede, prima, a Vienna; poi dopo il 1870, dopo l’unificazione
e l’ascesa, politica ed economica, della Germania,
a Berlino.
</p>

<p>
A Vienna, tra il 1837 e il 1897, lo <i>Schleider</i> e lo
<i>Schwann</i> fondavano la così detta <i>dottrina cellulare</i>. Questa
dottrina approfondiva largamente la teoria delle cellule
animali, a cui già era pervenuto il sec. <span class="smcap lowercase">XVIII</span>, dichiarando
la cellula punto di partenza e sede di tutti i fenomeni
vitali. Il sommo patologo <i>Virchow</i><a class="tag" id="tag103" href="#note103">[103]</a> estendeva tale dottrina
alla patologia, dichiarando le cellule (e non già il sangue
e i nervi), i veri focolari delle malattie. Probabilmente,
<span class="pagenum" id="Page_174">[174]</span>
questa violenta reazione alla teoria umorale del secolo
scorso oltrepassava la verità: anche l’alterazione del
sangue (si ammette oggi) è causa di malattia, ma essa
conteneva la massima parte di vero.
</p>

<p>
In conseguenza <i>Heule</i><a class="tag" id="tag104" href="#note104">[104]</a> e <i>Köllicher</i> fondavano lo studio
dei tessuti (<i>istologia</i>) allo stato, sano e malato, schiudendo
così la fonte di un altro larghissimo contributo alla medicina
contemporanea.
</p>

<p>
L’Italia, nella prima metà del secolo, a motivo delle
sue condizioni politiche, delle agitazioni per l’indipendenza
e per l’unità, che distraevano gli spiriti dalla scienza
pura; a motivo dell’oscurantismo dei governi, che diffidavano
della scienza stessa e non vi fornivano, nelle scuole
superiori, alcun aiuto, rimase assai addietro dalle altre nazioni
in tutti i rami della scienza medica. Ma la lotta per
la conquista del sapere, iniziatasi, dopo il 1860, con volontà
eroica, di successo, pur in condizioni materiali difficilissime
e con scarsi aiuti governativi, e l’intimo contatto,
in cui la nostra scienza si volle ora porre con la scienza
d’oltr’Alpe, ebbe la virtù di suscitare una splendida scuola
medica italiana.
</p>

<p>
Ecco taluni degli studii e talune delle scoperte moderne,
coi relativi autori, su questo campo: la scoperta
ch’è il midollo rosso delle ossa a fabbricare il sangue (<i>Bizzozzero</i>);
gli studii sulle funzioni del cervelletto, sugli organi
a secrezione interna (le così dette <i>glandole</i>); la cura della
tubercolosi e del tetano; la scoperta delle <i>ptomaine</i> (veleni
svolti dal cadavere) (<i>Selmi</i>); l’interpretazione della origine e
della diffusione della malaria (<i>Celli, Grassi</i>); la scoperta
degli agenti infettivi della polmonite e della meningite
cerebro-spinale; il processo del così detto <i>morbo di Banti</i>;
la diagnosi del cancro (<i>Fichera</i>); la batteriologia, e la sierologia
(<i>Pasteur</i>); l’antisepsi; la fasciatura elastica per le
emorragie.
</p>

<p>
<span class="pagenum" id="Page_175">[175]</span>
</p>

<p>
Altra caratteristica della medicina, nei secc. <span class="smcap lowercase">XIX-XX</span>, è
stata quella di allargare la sua considerazione dall’individuo
alla collettività, ossia dalla terapeutica della malattia alla
cura preventiva dell’individuo e della collettività. Così sono
nate la <i>medicina</i> e la <i>igiene sociale</i>, che hanno di molto
ridotto la mortalità ed elevato la media della vita. Inoltre
la medicina è passata a proteggere anche la vita degli
animali.
</p>

<p>
Da tutto ciò è seguito che oggi la medicina non è più
una scienza, ma è un fascio di scienze: <i>anatomia, istologia,
fisiologia, patologia, igiene, clinica medica, clinica chirurgica,
psichiatria, neuropatologia, chirurgia, ostetricia, ginecologia,
otorinolaringoiatria, tossicologia, zooiatria, zootecnica,
acquicoltura e pesca</i>, ecc. ecc.
</p>

<hr class="tbs">

<p>
40. <b>Zoologia e botanica:</b> <i>A</i>). <i>La teoria della evoluzione.</i> — Nel
sec. <span class="smcap lowercase">XIX</span> le vecchie <i>zoologia e botanica</i>
puramente <i>descrittive</i>, le quali non facevano che accumulare
e collezionare materiale, cominciarono a declinare
nella estimazione scientifica. Si volle penetrare più a fondo
il processo della vita. Già lo sforzo di classificare, secondo
tratti essenziali, le varie specie, animali e vegetali, e i
primi accenni della teoria dell’evoluzione, nel sec. <span class="smcap lowercase">XVIII</span>,
erano appunto mossi da questo impulso. Ma il sec. <span class="smcap lowercase">XIX</span>
adottava completamente il nuovo indirizzo, e ne fu dominato
per gran tempo. Nacquero così la <i>botanica</i> e la <i>zoologia</i>,
che si dissero <i>scientifiche</i>, e per gran tempo gli scienziati
vecchio stile furono costretti a nascondersi nell’ombra
dei loro ricchi gabinetti. Allora irruppe in piena luce la
<i>teoria della evoluzione</i>, ossia la dottrina così detta <i>trasformistica</i>
delle specie.
</p>

<p>
Il <i>Lamarck</i> (<i>Giovanni Battista Pietro Antonio di Monet,
cavaliere di Lamarck</i>) (1744-1829), il più illustre e
consapevole fondatore della teoria della evoluzione, intitolò
la grande opera, ch’egli dedicava a questo soggetto,
con la denominazione di <i>Filosofia zoologica</i> (1807). Egli si
<span class="pagenum" id="Page_176">[176]</span>
schiera contro l’opinione corrente, la quale si appoggiava
alla grandissima autorità di Cuvier, circa la fissità e invariabilità
delle specie, e contro la teoria della creazione
diretta. Non gli animali (egli afferma) furono creati per
i modi di vita, in cui oggi li vediamo muoversi, ma i
loro modi di vita li han fatti quali li vediamo. L’ambiente
naturale li costringe e certe funzioni, le quali talora sviluppano
organi esistenti, talora ne impongono la nascita
<i>ex-novo</i>, tal’altra fanno sparire gli organi che esistevano.
La funzione, dunque, — essa soltanto! — determina l’organo
e tutti i caratteri di ogni animale e di ogni specie. Vero è
che le variazioni avvengono lentissimamente, attraverso
molti secoli, ma i caratteri acquisiti si ereditano, e a lungo
andare questa eredità determina l’origine di nuove specie
e la sparizione delle specie intermedie.
</p>

<p>
Queste teorie il Lamarck ribadì nella <i>Introduzione</i>
alla sua più tarda <i>Histoire des animaux sans vertèbres</i> (1816).
Ma caddero, naturalmente, nella impopolarità universale,
furono soffocate dalla condanna della scienza ufficiale, e
il loro autore morì nella povertà e nella disistima più
immeritata.
</p>

<p>
Tuttavia nei cinquant’anni che scorsero tra la pubblicazione
della <i>Filosofia</i> del Lamarck e l’<i>Origine delle specie</i>
di Carlo Darwin, non sono rari gli accenni di scienziati
di ogni ordine verso la nuova eresia, benchè nessuno voglia
essere confuso col grande eretico francese.
</p>

<p>
<i>Carlo Darwin</i> (1809-87), nipote di Erasmo (§ 33 <i>B</i>),
iniziò la sua gloriosa carriera scientifica, non solo ignorando
Lamarck, ma aborrendone e ammettendo (fino al 1834
almeno) la teoria della creazione diretta delle specie. Un
grande viaggio di esplorazione scientifica, che egli fece
nell’America del Sud, tra il 1831 e il 1836, cominciò a
scuotere quella sua opinione convenzionale. Egli fece colà
un mondo di osservazioni, e prese un cumulo enorme di
appunti. Or bene le sue osservazioni e i suoi appunti lo
costringevano a constatare, con l’eloquenza del fatto, le
<span class="pagenum" id="Page_177">[177]</span>
variazioni e la variabilità delle specie animali e vegetali.
Tuttavia, egli non s’affrettò a lanciare nessuna ipotesi;
fece la relazione del suo viaggio, e continuò a osservare
e studiare. Nel 1839 un libro famoso di Malthus sulla
<i>Popolazione</i> gli fece balenare l’idea che le variazioni delle
specie, ossia la scomparsa di alcune e la persistenza di
altre, dipendessero da una lotta per l’esistenza, attraverso
cui le specie meglio adatte alla vita, meglio capaci di adattamento,
trionfano e sopravvivono, mentre le altre scompaiono.
Questa legge egli chiamò della <i>selezione</i> (scelta)
naturale, e svolse nel suo libro famoso su <i>L’Origine delle
specie</i> (1859). Ogni individuo, come ogni specie, ha caratteri
suoi differenziali, dipendenti dal caso, ossia da cause impossibili
a determinare. Gli individui e le specie lottano
tra di loro per conquistarsi il cibo, l’aria, l’abitazione.
Quelli che hanno i caratteri più adatti per tal fine (o che
sanno acquistarli), sopravvivono, mantengono quei caratteri,
li perfezionano, dànno luogo a nuove specie. Gli altri
sono destinati a sparire.
</p>

<p>
Il Darwin, in tal modo, escludeva dal novero delle cause
delle variazioni delle specie ogni fattore, che non fosse
quello della selezione per l’esistenza o, anche, della conquista
della femmina (<i>selezione sessuale</i>). Ciascuna di queste
sue affermazioni era corredata (ecco il tratto caratteristico
e il merito indimenticabile del Darwin!) da una mole
enorme e decisiva di fatti. Però, più tardi, egli dovette convenire
che i nuovi caratteri delle specie derivavano anche
dall’azione dell’ambiente e dall’uso (o dal disuso) degli organi,
il quale ultimo determina, negli animali e nelle piante,
conseguenze ereditarie. In tal modo egli si riaccostava visibilmente
a Lamarck.
</p>

<p>
Questi concetti il Darwin usò nella spiegazione delle
origini delle specie superiori — l’uomo compreso —, e
nella sua <i>Origine dell’uomo</i> (1881) escluse l’idea di una
creazione, diretta e materiale, dell’uomo, nel senso letterale,
biblico. Ciò non era nuovo. Anche S. Agostino e S. Tommaso
<span class="pagenum" id="Page_178">[178]</span>
d’Aquino avevano elevato il trono e la dignità di
Dio creatore (§ 11 <i>E</i>). Ma il Darwin sostituì al concetto di
creazione quello di derivazione della specie umana da
specie inferiori, oggi disparse. Fu questo l’assunto che gli
procurò le lotte più accanite perchè esso veniva a distruggere
l’antropocentrismo della tradizione religiosa, come, parecchi
secoli innanzi, Copernico e Newton ne avevano
distrutto il geocentrismo.
</p>

<p>
Ciò non pertanto, oggi, sia pure con maggior giustizia
verso Lamarck, la teoria, o l’ipotesi, dell’evoluzionismo
domina la botanica e la zoologia. E alle antichissime,
eterne domande, che primi i filosofi ionici si erano poste — <i>«Donde
nacque la vita?»; «Quale l’origine dell’uomo?»</i> — la
scienza moderna crede (o s’illude?) di aver dato una
risposta soddisfacente.
</p>

<p>
<i>B</i>). <i>Problemi minori</i>. — Il problema principe della
origine delle specie ha, nei secc. <span class="smcap lowercase">XIX-XX</span>, fatto passare in
sott’ordine gli altri progressi botanici e zoologici.
</p>

<p>
Non ostante la repugnanza, con cui, verso la metà del
secolo, la botanica e la zoologia descrittive erano considerate,
deve dirsi che la conoscenza materiale del mondo
delle piante e degli animali si è, d’allora ad oggi, accresciuta
per varie ragioni: <i>a</i>) i viaggi di esplorazione, con
iscopi scientifici, alle regioni polari, in alta montagna,
sotto il livello del mare, in regioni impervie o inospitali
(Africa del centro, Australasia, Oceania); <i>b</i>) la creazione
di numerose società scientifiche con <i>Bollettini</i> ed <i>Atti</i>, i
quali permettono ai naturalisti di pubblicare subito le
vicendevoli ricerche, e subito prenderne conoscenza; <i>c</i>) i
numerosissimi Musei di scienze naturali, ordinati con metodo;
<i>d</i>) gli allevamenti scientifici, che permettono, a piante
e ad animali esotici, di vivere a lungo e di riprodursi;
<i>e</i>) la rappresentazione di piante e animali fatta con mezzi
perfetti (fotografia, incisione, litografia, cromolitografia).
</p>

<p>
Per questa più approfondita conoscenza, si sono alle
antiche aggiunte nuove classificazioni di animali e di piante.
<span class="pagenum" id="Page_179">[179]</span>
Pur troppo, si tratta di tentativi che non possono mai
dirsi definitivi. Se a classificare i gruppi superiori noi possiamo
far intervenire l’indole delle funzioni più vitali, che
per essi ben conosciamo, non così avviene per i gruppi inferiori,
meno conosciuti e più difficilmente conoscibili. Per
questi bisogna starsi paghi in gran parte dei caratteri esteriori,
formali (<i>morfologici</i>); e ogni nuova scoperta sposta
continuamente i caratteri differenziali.
</p>

<p>
Come per ogni altra scienza, anche per la botanica e
la zoologia, il concorso delle altre discipline scientifiche
(fisica, chimica, geologia) è valso ad approfondirne la conoscenza.
La quale è ormai così sconfinata, da aver dato
luogo a numerose e vaste discipline speciali: <i>embriogenia</i>
(che studia lo sviluppo degli organi dell’ovulo); <i>embriologia</i>
(che studia il piccolo animale che l’uovo racchiude); <i>fisiologia</i>
(studio del funzionamento degli organi, animali e
vegetali, allo stato normale); <i>ontogenia</i>, la quale trae dalla
embriogenia le conseguenze opportune circa l’origine prima
dell’animale e le trasformazioni che ha potute subire dalle
epoche antichissime; <i>biologia</i>, la quale studia i rapporti
degli animali, tra loro, con le piante, e le leggi della loro
vita;<a class="tag" id="tag105" href="#note105">[105]</a> <i>paleontologia zoologica</i> e <i>botanica</i>, che studia gli
animali e le piante esistenti nei periodi preistorici o antichissimi;
<i>istologia</i> (che studia i tessuti) vegetale e animale
ecc. ecc.
</p>

<p>
In questo modo, e con tutti questi mezzi, la scienza
moderna affronta la conquista del mistero della natura,
con cui essa si batte da almeno tre millennî.
</p>

<hr class="silver">

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span>In senso ristretto, per <i>scienze naturali</i> si intendono solo <i>zoologia,
botanica, mineralogia, zoologia</i>.</p>
</div>

<div class="footnote" id="note2">
<p><span class="label"><a href="#tag2">2</a>.&#160;&#160;</span>L’antico nome classico (che talora comprese anche le nostre
<i>scienze naturali</i>, in senso ristretto) fu, così per la fisica come per la
chimica, quello unico di <i>physicà</i> (le cose della natura sensibile). Oggi,
per <i>fisica</i> (a differenza della <i>chimica</i>) intendiamo propriamente la
scienza che tende a constatare e a rappresentare le modificazioni
transitorie, che si manifestano nei corpi senza alterarne la natura.
Tuttavia i confini tra <i>chimica</i> e <i>fisica</i> sono assai incerti e lo divengono
sempre più.</p>
</div>

<div class="footnote" id="note3">
<p><span class="label"><a href="#tag3">3</a>.&#160;&#160;</span>S’intende per <i>Oriente classico</i>, principalmente, l’Egitto antico,
la Assiria, la Caldea, la Palestina, la Fenicia, la Media, la Persia, l’India
antica.</p>
</div>

<div class="footnote" id="note4">
<p><span class="label"><a href="#tag4">4</a>.&#160;&#160;</span>Esattamente: giorni 365, 5<sup>h</sup>, 48<sup>m</sup>, 46<sup>s</sup>.</p>
</div>

<div class="footnote" id="note5">
<p><span class="label"><a href="#tag5">5</a>.&#160;&#160;</span>L’obietto de l’aritmetica è di <i>formare e rappresentare i numeri e
di fare su di essi le operazioni, che hanno per iscopo di determinare le
quantità le une con le altre, seconda le vicendevoli relazioni</i>. La <i>geometria</i>,
invece, ha per iscopo di studiare <i>la grandezza e la forma dei corpi, prescindendo
dalla materia che li costituisce</i>.</p>
</div>

<div class="footnote" id="note6">
<p><span class="label"><a href="#tag6">6</a>.&#160;&#160;</span>Gli antichi, specie gli Egiziani, scrivevano su carta di <i>papiro</i>,
naturalmente assai resistente. E poichè solevano riporre i loro volumi,
o piuttosto rotoli, nelle tombe dei morti e talora fasciarne il
cadavere imbalsamato, così ci hanno dato il mezzo di conoscere, a
tanta distanza, e dopo tante vicende, la loro letteratura.</p>
</div>

<div class="footnote" id="note7">
<p><span class="label"><a href="#tag7">7</a>.&#160;&#160;</span>Le più antiche perle artificiali egizie risalgono al 3500 a, C.; il
vetro più antico, al 1830 circa a. C.</p>
</div>

<div class="footnote" id="note8">
<p><span class="label"><a href="#tag8">8</a>.&#160;&#160;</span>Tale periodo denominavano <i>saros</i> (= 6585 giorni).</p>
</div>

<div class="footnote" id="note9">
<p><span class="label"><a href="#tag9">9</a>.&#160;&#160;</span><i>Progressione aritmetica</i> o <i>per differenza</i> è una serie di termini tali
che la differenza fra uno di essi e quello che lo precede è costante.
<i>Progressione geometrica</i> o <i>per quoziente</i> è una serie di termini tali, che
il quoziente di ciascuno di essi per quello che lo precede è costante.
Immaginando una serie di <i>n</i> termini e indicando con <i>r</i> la <i>ragione</i> della
<i>progressione geometrica</i>, le due <i>progressioni</i> si formulano algebricamente
così:
</p>

<ul>
<li>Progr. aritm. <i>a, a</i> + <i>r, a</i> + 2<i>r... a</i> + (<i>n — 1</i>) <i>r</i></li>
<li>Progr. geometr. <i>a, aq, aq</i><sup>2</sup>,... <i>aq</i><sup>[<i>n-1</i>]</sup>.</li>
</ul>

</div>

<div class="footnote" id="note10">
<p><span class="label"><a href="#tag10">10</a>.&#160;&#160;</span>L’<i>algebra</i> non ha per iscopo, come l’<i>aritmetica</i>, di trovare i valori
delle quantità che si cercano, <i>ma di trovare il sistema di operazioni
che occorrono per dedurne il valore che si cerca, date le condizioni del
problema</i>.</p>
</div>

<div class="footnote" id="note11">
<p><span class="label"><a href="#tag11">11</a>.&#160;&#160;</span>L’unico autore greco, studioso di algebra è — sembra — Diofante
(IV sec. di C.); cfr. § 12 A.</p>
</div>

<div class="footnote" id="note12">
<p><span class="label"><a href="#tag12">12</a>.&#160;&#160;</span><i>Elea</i>, nella Magna Grecia sulle coste della Lucania.</p>
</div>

<div class="footnote" id="note13">
<p><span class="label"><a href="#tag13">13</a>.&#160;&#160;</span>Non però, come si ripete, l’eclissi del 28 maggio 585, che a Mileto
non fu visibile come eclissi totale, e cominciò in sul tramonto del sole.</p>
</div>

<div class="footnote" id="note14">
<p><span class="label"><a href="#tag14">14</a>.&#160;&#160;</span>Questo è il problema geometrico, che dimostra come <i>due triangoli
equiangoli hanno i lati omologhi proporzionali</i>.</p>
</div>

<div class="footnote" id="note15">
<p><span class="label"><a href="#tag15">15</a>.&#160;&#160;</span>Una dimostrazione sperimentale della teoria di Talete crederà
di poterla dare nell’età moderna, G. Battista von Helmont (1577-1644).
Questi piantò un salice di 5 libbre in 200 libbre di terra, disseccata in
un forno, e inaffiò per 5 anni la pianta con sola acqua. Dopo 5 anni
essa pesava 169 libbre e 3 once, mentre la terra di nuovo disseccata,
aveva perduto solo 7 once di peso. Secondo tutte le apparenze, quindi,
l’acqua soltanto aveva prodotto 164 libbre di sostanza lignea, foglie,
radici. L’errore dell’interpretazione del v. Helmont dipendeva dal
falso concetto del tempo suo sulla natura chimica dell’acqua, ritenuta
ancora <i>corpo semplice</i>. Un’altra prova della trasformazione dell’<i>acqua</i>
in <i>terra</i> si credette dare, fino al 1770, facendo bollire a lungo in vasi
di creta acqua distillata, dopo di che rimaneva in fondo al vaso una
specie di <i>terra</i>, che si interpretava come acqua trasformata nell’elemento
più pesante. Senonchè si scoperse che questa <i>terra</i> corrispondeva
alla quantità di vetro, che l’acqua, bollendo, aveva sottratta
al vaso che la conteneva...</p>
</div>

<div class="footnote" id="note16">
<p><span class="label"><a href="#tag16">16</a>.&#160;&#160;</span>«L’apparizione della vita rientra, come tutta intera la fisiologia,
nel dominio delle forze fisico-chimiche; essa si sarebbe prodotta in
uno stato di cose, che noi possiamo oggi ricostruire col pensiero;
che sussiste in alcuni sistemi solari, ma che disparve per sempre nel
nostro. La facoltà di dare nascimento alla materia viva è stata poco
a poco riservata agli esseri viventi, man mano che le radiazioni solari
e le radioattività della Terra s’indebolivano, <i>ma non è stato sempre
loro privilegio esclusivo</i>». (<span class="smcap">E. Perriev</span>, <i>La Terre avant l’histoire:
les origines de la vie et de l’homme</i>, Paris, La Renaissance du livre,
1923, pp. 81). Come si vede anche da questi righi, la scienza moderna
non afferma la nascita, per generazione spontanea, di <i>tutte</i> le specie
animali e vegetali, ma della più semplice ed elementare <i>materia vivente</i>.</p>
</div>

<div class="footnote" id="note17">
<p><span class="label"><a href="#tag17">17</a>.&#160;&#160;</span>Ad. es., 1 + 3 = 2<sup>2</sup>; 1 + 3 + 5 = 3<sup>2</sup>; 1 + 3 + 5 + 7 = 4<sup>2</sup>, ecc.</p>
</div>

<div class="footnote" id="note18">
<p><span class="label"><a href="#tag18">18</a>.&#160;&#160;</span>Ad. es., 2 + 4 =3 × 2; 2 + 4 + 6 = 4 × 3.</p>
</div>

<div class="footnote" id="note19">
<p><span class="label"><a href="#tag19">19</a>.&#160;&#160;</span>Si è dubitato se il «<i>teorema di Pitagora</i>», già noto ai Cinesi,
spetti proprio al Sapiente di Samo. Certo non è di Pitagora la tavola
di moltiplicazione che porta questo nome. Tale assegnazione derivò
da un equivoco della più tarda matematica romana, che qui non è
il luogo di illustrare.</p>
</div>

<div class="footnote" id="note20">
<p><span class="label"><a href="#tag20">20</a>.&#160;&#160;</span>Venne quivi condannato all’esilio per empietà, ossia sotto l’accusa
di professare dottrine religiose contrarie a quelle della sua città,
e si ritirò a Lampsaco, ove morì nel 428 a. C.</p>
</div>

<div class="footnote" id="note21">
<p><span class="label"><a href="#tag21">21</a>.&#160;&#160;</span>Essa è, esattamente, di giorni 365, 5<sup>h</sup>, 48<sup>m</sup>, 46<sup>s</sup>.</p>
</div>

<div class="footnote" id="note22">
<p><span class="label"><a href="#tag22">22</a>.&#160;&#160;</span>Si dice <i>metodo analitico</i> di dimostrazione quello in cui si ammette
il problema come risoluto e si deduce da ciò qualche conseguenza.
Se questa è falsa, il teorema è assurdo; se è vera, e se le varie parti
si possono invertire, si ottiene, rovesciandole, una <i>dimostrazione sintetica</i>.</p>
</div>

<div class="footnote" id="note23">
<p><span class="label"><a href="#tag23">23</a>.&#160;&#160;</span>Che ammette, quale centro del sistema, il sole (in greco, <i>elios</i>).</p>
</div>

<div class="footnote" id="note24">
<p><span class="label"><a href="#tag24">24</a>.&#160;&#160;</span>Luogo dedicato agli esercizi sportivi.</p>
</div>

<div class="footnote" id="note25">
<p><span class="label"><a href="#tag25">25</a>.&#160;&#160;</span>È contenuta specialmente nella sua <i>Metafisica</i> e nel suo <i>Il Cielo</i>.</p>
</div>

<div class="footnote" id="note26">
<p><span class="label"><a href="#tag26">26</a>.&#160;&#160;</span>Aristotele scrisse i <i>Physicà</i> e una <i>Meteorologia</i>.</p>
</div>

<div class="footnote" id="note27">
<p><span class="label"><a href="#tag27">27</a>.&#160;&#160;</span>La circonferenza dell’<i>equatore</i> è di km. 40&nbsp;077; quella di un <i>meridiano</i>,
di km. 40&nbsp;009.</p>
</div>

<div class="footnote" id="note28">
<p><span class="label"><a href="#tag28">28</a>.&#160;&#160;</span><i>Sistema geocentrico</i>, ossia che pone la terra (grec. <i>ghê</i>) al centro
dei movimenti del sistema solare.</p>
</div>

<div class="footnote" id="note29">
<p><span class="label"><a href="#tag29">29</a>.&#160;&#160;</span>In realtà il diametro del sole è 109 volte maggiore di quello terrestre
e il volume, più grande 1 milione di volte.</p>
</div>

<div class="footnote" id="note30">
<p><span class="label"><a href="#tag30">30</a>.&#160;&#160;</span>Sulla definizione di <i>trigonometria</i>, vedi più innanzi a p. 41, n. 2.</p>
</div>

<div class="footnote" id="note31">
<p><span class="label"><a href="#tag31">31</a>.&#160;&#160;</span>Com’è manifesto, qui il fenomeno è spiegato, movendo dalla
considerazione del giro apparente del sole.</p>
</div>

<div class="footnote" id="note32">
<p><span class="label"><a href="#tag32">32</a>.&#160;&#160;</span><i>Anno solare</i>: 365 giorni, 5<sup>h</sup>, 48<sup>m</sup>, 46<sup>s</sup>.
</p>

<p>
<i>Anno sidereo</i>: 365 », 6<sup>h</sup>, 9<sup>m</sup>, 9<sup>s</sup>.</p>
</div>

<div class="footnote" id="note33">
<p><span class="label"><a href="#tag33">33</a>.&#160;&#160;</span>La <i>trigonometria</i> ha per oggetto l’applicazione del calcolo alla
determinazione di una figura poligonale, sia tracciata su superficie
piane che su superficie sferiche. Poichè qualunque poligono si può
«comporre in triangoli (grec.: <i>trigonoi</i>), la sua determinazione completa
si riduce a quella di una serie di triangoli; donde il nome di
<i>trigonometria</i>.</p>
</div>

<div class="footnote" id="note34">
<p><span class="label"><a href="#tag34">34</a>.&#160;&#160;</span>Unione di una o due pulegge a una o due rotelle.</p>
</div>

<div class="footnote" id="note35">
<p><span class="label"><a href="#tag35">35</a>.&#160;&#160;</span>Dalle città, dove oggi si conservano.</p>
</div>

<div class="footnote" id="note36">
<p><span class="label"><a href="#tag36">36</a>.&#160;&#160;</span><i>Alchimia</i> vuol dire, semplicemente, <i>la chimica</i>. <i>Al</i> è l’articolo
arabo.</p>
</div>

<div class="footnote" id="note37">
<p><span class="label"><a href="#tag37">37</a>.&#160;&#160;</span>È quella dei nostri orologi e delle iscrizioni lapidarie: I(= 1);
V (= 5); X (= 10); L (= 50); D (= 500); M (=1000), ecc.</p>
</div>

<div class="footnote" id="note38">
<p><span class="label"><a href="#tag38">38</a>.&#160;&#160;</span>Onde la parola <i>calcolare</i>.</p>
</div>

<div class="footnote" id="note39">
<p><span class="label"><a href="#tag39">39</a>.&#160;&#160;</span>Scrittore di ogni genere di discipline.</p>
</div>

<div class="footnote" id="note40">
<p><span class="label"><a href="#tag40">40</a>.&#160;&#160;</span>La innovazione di Cesare e di Sosigene fu più vasta: essi cercarono
di segnare, nell’anno tropico, per la latitudine di Roma, i dati
della levata e del tramonto delle principali stelle.</p>
</div>

<div class="footnote" id="note41">
<p><span class="label"><a href="#tag41">41</a>.&#160;&#160;</span>Scrisse un <i>De re medica</i> (<i>La medicina</i>), un riassunto di storia
medica fin da Ippocrate. Tuttavia quest’operetta non era uno scritto
a sè ma faceva parte di un’<i>Enciclopedia</i>: Celso non fu un medico,
ma uno storico della medicina.</p>
</div>

<div class="footnote" id="note42">
<p><span class="label"><a href="#tag42">42</a>.&#160;&#160;</span>Benchè abbia scritto in greco, <i>Eliano</i> era di Preneste; egli è
quindi un Italico, anzi un latino.</p>
</div>

<div class="footnote" id="note43">
<p><span class="label"><a href="#tag43">43</a>.&#160;&#160;</span>Il nome esatto era veramente <i>Megàle Syntáxis</i> (<i>Grande Compendio</i>).</p>
</div>

<div class="footnote" id="note44">
<p><span class="label"><a href="#tag44">44</a>.&#160;&#160;</span>Un’eclisse di luna è prodotta dall’ombra della terra, che intercetta
i raggi solari. La forma circolare dell’orlo dell’ombra, come si
disegna sulla faccia della luna, durante l’eclisse, prova che la forma
della terra deve essere sferica.</p>
</div>

<div class="footnote" id="note45">
<p><span class="label"><a href="#tag45">45</a>.&#160;&#160;</span>Sull’algebra degli Indi, cfr. § 4.</p>
</div>

<div class="footnote" id="note46">
<p><span class="label"><a href="#tag46">46</a>.&#160;&#160;</span>La filosofia ufficiale delle <i>scuole</i> del tempo.</p>
</div>

<div class="footnote" id="note47">
<p><span class="label"><a href="#tag47">47</a>.&#160;&#160;</span>Di questi Califfi va menzionato, almeno, <i>Harun al Raschid</i> (786-809),
ch’è uno dei personaggi delle novelle arabe, <i>Mille e una notte</i>.</p>
</div>

<div class="footnote" id="note48">
<p><span class="label"><a href="#tag48">48</a>.&#160;&#160;</span>Sappiamo in modo positivo che, nel sec. <span class="smcap lowercase">VIII</span>, fu tradotta in arabo
una importantissima opera astronomico-matematica indiana del sec. <span class="smcap lowercase">IV</span>
o <span class="smcap lowercase">V</span>: il <i>Surya-siddhanta</i> (<i>Scienza del Sole</i>).</p>
</div>

<div class="footnote" id="note49">
<p><span class="label"><a href="#tag49">49</a>.&#160;&#160;</span>Chi vuole persuadersi della prodigiosa semplificazione arrecata
all’aritmetica dalle cifre arabe, può eseguire con numeri romani e con
numeri arabi la semplicissima operazione di moltiplicare per se stesso
un numero, per es. 1898 (<span class="smcap lowercase">MDCCCXCVIII</span>).</p>
</div>

<div class="footnote" id="note50">
<p><span class="label"><a href="#tag50">50</a>.&#160;&#160;</span>Della matematica araba noi conserviamo anche traccia in alcune
denominazioni, di cui ormai abbiamo scordato l’origine. Il nome dello
<i>zero</i> è derivato dall’arabo (<i>as-sifir = vuoto</i>); e la stessa origine ha la
parola <i>cifra</i> che in alcuni vecchi trattati matematici significava (come
oggi, in inglese, <i>cipher</i>) lo <i>zero</i>.</p>
</div>

<div class="footnote" id="note51">
<p><span class="label"><a href="#tag51">51</a>.&#160;&#160;</span>Dell’astronomia araba noi abbiamo ereditato, oltre ai nomi di
talune costellazioni (<i>Adebaran, Vega</i> ecc.), alcuni termini assai comuni:
<i>zenit, nadir</i> (il punto della sfera celeste opposto allo <i>zenit</i>), <i>almanacco</i>,
ecc.</p>
</div>

<div class="footnote" id="note52">
<p><span class="label"><a href="#tag52">52</a>.&#160;&#160;</span>Del <span class="smcap lowercase">IX</span> o <span class="smcap lowercase">X</span> sec., da non confondersi col <i>Pseudo-Gebar</i> latino del
sec. <span class="smcap lowercase">XIII</span>. Il nome completo di questo dotto è <i>Abu Abdallah Gebar ben
Hagyân ben Abdallah al-kufi</i>.</p>
</div>

<div class="footnote" id="note53">
<p><span class="label"><a href="#tag53">53</a>.&#160;&#160;</span>Ecco una ricetta per fabbricare la <i>pietra filosofale</i>, a fine di trasformare
i metalli in mercurio: «Di parecchie cose prendi 2, 3 e 3, 1;
1 e 3 fa 4; 3, 2 e 1. Fra 4 e 3 vi è 1; 3 da 4 fa 1; poi 1 e 1, 3 e 4; 1
da 3 fa 2. Fra 2 e 3 vi è 1. 1, 1, 1, e 1, 2, 2 e 1, 1 e 1 a 2. Allora 1
è 1. Ho detto tutto...».</p>
</div>

<div class="footnote" id="note54">
<p><span class="label"><a href="#tag54">54</a>.&#160;&#160;</span>Si trattò, molte volte di semplici riconoscimenti ufficiali a scuole
di fondazione privata.</p>
</div>

<div class="footnote" id="note55">
<p><span class="label"><a href="#tag55">55</a>.&#160;&#160;</span>La parola <i>algoritmi</i> o <i>algorismi</i> è semplicemente il nome di un
grande matematico arabo (<i>Maometto al Hovarezmi</i>); ma per un singolare
equivoco fu più tardi adoperata come derivante da un <i>algorismus</i>
(aritmetica), e <i>liber algorismi</i> venne interpretato come <i>libro di aritmetica</i>...</p>
</div>

<div class="footnote" id="note56">
<p><span class="label"><a href="#tag56">56</a>.&#160;&#160;</span>Da non confondersi con <i>Francesco Bacone</i> contemporaneo del
Galilei, di cui diremo al § 26.</p>
</div>

<div class="footnote" id="note57">
<p><span class="label"><a href="#tag57">57</a>.&#160;&#160;</span>Uno di questi orologi a suoneria funzionò a Douvres dal 1348
al 1872!</p>
</div>

<div class="footnote" id="note58">
<p><span class="label"><a href="#tag58">58</a>.&#160;&#160;</span>Il fisico G. Cardano, ch’è del sec. <span class="smcap lowercase">XVI</span>, non ha nulla a vedere
con questa invenzione.</p>
</div>

<div class="footnote" id="note59">
<p><span class="label"><a href="#tag59">59</a>.&#160;&#160;</span>L’inventore della <i>polvere da cannone</i> sarebbe stato, secondo l’opinione
volgare, Ruggero Bacone. Ma in verità, la sua polvere non era
che una varietà del <i>fuoco greco</i>, conosciuto da grandissimo tempo,
fors’anco, da Indiani e da Cinesi.</p>
</div>

<div class="footnote" id="note60">
<p><span class="label"><a href="#tag60">60</a>.&#160;&#160;</span>È la traduzione latina del nome della sua città natale: Königsberg.</p>
</div>

<div class="footnote" id="note61">
<p><span class="label"><a href="#tag61">61</a>.&#160;&#160;</span>Il classico problema della quadratura del circolo, su cui per secoli
i matematici si sono affaticati, è il problema di <i>costrurre con la riga
e il compasso un quadrato equivalente a un circolo o una retta di lunghezza
eguale a una circonferenza</i>. Il problema è resolubile solo approssimativamente,
come approssimativo è il rapporto di una circonferenza al
suo diametro.</p>
</div>

<div class="footnote" id="note62">
<p><span class="label"><a href="#tag62">62</a>.&#160;&#160;</span>Il suo vero nome fu <i>Giorgio Joachim</i>. Il suo appellativo deriva
dal nome latino del distretto in cui era nato: <i>Rhaetia</i>.</p>
</div>

<div class="footnote" id="note63">
<p><span class="label"><a href="#tag63">63</a>.&#160;&#160;</span>Un unico esempio. All’antica obiezione che, se la Terra avesse
un suo movimento di rotazione, rischierebbe di saltare in pezzi e gli
oggetti liberi, collocati alla sua superficie rimarrebbero indietro, egli
risponde, fra l’altro, con un sofisma: che bisogna distinguere fra moti
<i>naturali</i> e moti <i>artificiali</i>, e che i primi non possono portare gli sconvolgimenti
temuti, propri dei secondi...</p>
</div>

<div class="footnote" id="note64">
<p><span class="label"><a href="#tag64">64</a>.&#160;&#160;</span>In questo libro v’ha una nuova, importante spiegazione sulla
<i>precessione degli equinozi</i>. Per il greco Ipparco, che prima l’aveva studiata
(§ 9 <i>C</i>), essa dipendeva da un movimento dell’<i>equatore celeste</i>. Per
Copernico, la <i>precessione degli equinozi</i> dipende da un lento spostamento
dell’asse terrestre, che però torna nella posizione primitiva, dopo circa
26,000 anni.</p>
</div>

<div class="footnote" id="note65">
<p><span class="label"><a href="#tag65">65</a>.&#160;&#160;</span>Ciò avvenne per la prima volta il 13 sett. 1492, quando, trovandosi
egli a 200 miglia marine dall’<i>Isola del Ferro</i>, determinò in 5°, 30’
verso occidente l’angolo che l’ago della bussola fa col meridiano terrestre.</p>
</div>

<div class="footnote" id="note66">
<p><span class="label"><a href="#tag66">66</a>.&#160;&#160;</span>Se un sottile tubo a pareti ricurve viene immerso in un liquido,
che aderisce, in quanto le bagna, alle sue pareti, il liquido racchiuso
nel tubo si eleva rispetto al suo livello generale. Il contrario avviene
nel caso di liquidi che non aderiscono alle pareti del tubo. Questi
sono i <i>fenomeni di capillarità</i>.</p>
</div>

<div class="footnote" id="note67">
<p><span class="label"><a href="#tag67">67</a>.&#160;&#160;</span>Questi aveva affidato i suoi manoscritti e strumenti al discepolo
F. Melzi, che li depositò a Vaprio (presso Milano). Colà furono derubati
e sparpagliati fra gli studiosi.</p>
</div>

<div class="footnote" id="note68">
<p><span class="label"><a href="#tag68">68</a>.&#160;&#160;</span>Quella parte della meccanica che insegna a dirigere il movimento
dei corpi pesanti attraverso lo spazio.</p>
</div>

<div class="footnote" id="note69">
<p><span class="label"><a href="#tag69">69</a>.&#160;&#160;</span>In termini matematici, la cosa si esprime così: Se <i>m</i> è la massa
del corpo, <i>a</i> l’accelerazione che esso acquista cadendo in un mezzo
di peso specifico d, la forza motrice è <i>ma</i>. Essa è anche eguale al
peso del corpo diminuito dalla spinta sofferta dal mezzo: quindi, dicendo
<i>v</i> il volume e <i>d</i> il peso specifico del corpo, questa forza sarà
ancora <i>v</i> (<i>d</i> - d). Ossia <i>ma</i> è = <i>v</i> (<i>d</i> - d). Se il corpo cade in un altro
mezzo, si avrà <i>ma</i>′ = <i>v</i> (<i>d</i> - d′); e quindi, dividendo membro a
membro, <i>a</i> : <i>a</i> = (<i>d</i> - d) : (<i>d</i> - d′), ossia <i>il rapporto delle due velocità è
costante</i>. Viceversa, ponendo <i>d</i> = d + d′, la legge di Aristotele si avvera
con esattezza.</p>
</div>

<div class="footnote" id="note70">
<p><span class="label"><a href="#tag70">70</a>.&#160;&#160;</span>«<i>Ci piace chiamarla forza elettrica (vim electricam)</i>».</p>
</div>

<div class="footnote" id="note71">
<p><span class="label"><a href="#tag71">71</a>.&#160;&#160;</span>Più esattamente, la <i>geometria analitica</i> consta dell’applicazione
di due principii: quello che i matematici dicono delle <i>coordinate</i> e il
reciproco legame dell’algebra alla geometria. Separatamente, i due
principii erano noti e applicati prima della geometria analitica.</p>
</div>

<div class="footnote" id="note72">
<p><span class="label"><a href="#tag72">72</a>.&#160;&#160;</span>Leggi: <i>Oiler</i>.</p>
</div>

<div class="footnote" id="note73">
<p><span class="label"><a href="#tag73">73</a>.&#160;&#160;</span>Che tale fosse la forma delle orbite percorse dai pianeti era
stato intuito dalla astronomia araba, cfr. § 17 <i>B</i>.</p>
</div>

<div class="footnote" id="note74">
<p><span class="label"><a href="#tag74">74</a>.&#160;&#160;</span>L’<i>aberrazione</i> consiste in questo, che noi vediamo le stelle non
dove esse realmente si trovano, ma in una diversa posizione apparente,
assegnata loro, dal moto della luce, combinato con la rotazione
terrestre, ossia dalla risultante del rapporto delle due velocità. La
<i>nutazione</i> è un movimento oscillatorio dell’asse terrestre, determinato
dall’attrazione lunare.</p>
</div>

<div class="footnote" id="note75">
<p><span class="label"><a href="#tag75">75</a>.&#160;&#160;</span>Non è fuor di luogo ricordare il classico esperimento compiuto
dal Galilei dalla <i>Torre degli Asinelli</i> di Bologna. Due palle di piombo,
l’una di 100 libbre, l’altra di una sola libbra, lanciate di lassù, giunsero
<i>contemporaneamente</i> al suolo. Era la condanna senza appello della
fisica aristotelica, dietro verdetto della scienza sperimentale del Rinascimento!</p>
</div>

<div class="footnote" id="note76">
<p><span class="label"><a href="#tag76">76</a>.&#160;&#160;</span>Erano emisferi metallici di 1, 2 piedi di diametro, in cui si faceva
il vuoto. Secondo i calcoli di von Guericke, sarebbe occorsa una
forza di 2686 libbre per vincere la pressione che li teneva uniti. E,
in un’esperienza del 1654, poterono essere distaccati solo applicandovi
16 cavalli: quattro paia per ciascuno.</p>
</div>

<div class="footnote" id="note77">
<p><span class="label"><a href="#tag77">77</a>.&#160;&#160;</span>In 1077 <i>piedi</i> al secondo. Oggi viene ragguagliata tra i 1038 e
i 1022 piedi (m. 330 circa) al secondo nell’aria a O°. Nell’acqua è
di m. 1435, e tripla all’incirca nei solidi.</p>
</div>

<div class="footnote" id="note78">
<p><span class="label"><a href="#tag78">78</a>.&#160;&#160;</span>La velocità della luce viene oggi calcolata, in cifra tonda, in
300.000 km. al secondo.</p>
</div>

<div class="footnote" id="note79">
<p><span class="label"><a href="#tag79">79</a>.&#160;&#160;</span>Leggi: <i>Farenait</i>.</p>
</div>

<div class="footnote" id="note80">
<p><span class="label"><a href="#tag80">80</a>.&#160;&#160;</span>Leggi: <i>Uott</i>.</p>
</div>

<div class="footnote" id="note81">
<p><span class="label"><a href="#tag81">81</a>.&#160;&#160;</span>Innanzi l’applicazione della macchina a vapore alla filatura di
cotone, il prodotto annuo delle manifatture di cotone inglesi non raggiungeva
i 50 milioni; nel 1835, toccava il miliardo. E la contea di
Lancaster (leggi: <i>Láncester</i>) produceva ora, ogni anno, tanto filo quanto
neanche 20 milioni di abili lavoratrici, intente tutto il giorno al fuso
e alla conocchia.</p>
</div>

<div class="footnote" id="note82">
<p><span class="label"><a href="#tag82">82</a>.&#160;&#160;</span>Il nome di <i>bottiglia di Leyda</i> proviene da uno degli esperimentatori
del tempo: <i>Pietro von Musschenbroeck</i>, (1692-1761) di Leyda, in
Olanda.</p>
</div>

<div class="footnote" id="note83">
<p><span class="label"><a href="#tag83">83</a>.&#160;&#160;</span>Fu formulata da <span class="smcap">G. E. Stahl</span> (1660-1734).</p>
</div>

<div class="footnote" id="note84">
<p><span class="label"><a href="#tag84">84</a>.&#160;&#160;</span>Da <i>phlox</i>: fiamma.</p>
</div>

<div class="footnote" id="note85">
<p><span class="label"><a href="#tag85">85</a>.&#160;&#160;</span>Si rammenti la teoria del greco Anassiméne (§ 6).</p>
</div>

<div class="footnote" id="note86">
<p><span class="label"><a href="#tag86">86</a>.&#160;&#160;</span>Si dice, è noto, <i>spettro</i>, la fascia dei 7 colori, in cui un prisma
scompone la luce.</p>
</div>

<div class="footnote" id="note87">
<p><span class="label"><a href="#tag87">87</a>.&#160;&#160;</span>Di questo punto ci occupiamo nel paragrafo relativo alla chimica;
cfr. § 38 <i>B</i>.</p>
</div>

<div class="footnote" id="note88">
<p><span class="label"><a href="#tag88">88</a>.&#160;&#160;</span>Leggi: <i>Erstet</i>.</p>
</div>

<div class="footnote" id="note89">
<p><span class="label"><a href="#tag89">89</a>.&#160;&#160;</span>La sua famosa esperienza fu questa: facendo correre una corrente
elettrica <i>parallelamente</i> all’ago magnetico, questo descrisse una
oscillazione di quasi 90° col meridiano magnetico.</p>
</div>

<div class="footnote" id="note90">
<p><span class="label"><a href="#tag90">90</a>.&#160;&#160;</span>L’apparecchio, che egli usò, viene oggi denominato dal fisico
inglese <i>Barlow</i>, che poco di poi lo riprodusse.</p>
</div>

<div class="footnote" id="note91">
<p><span class="label"><a href="#tag91">91</a>.&#160;&#160;</span>Le <i>dinamo</i> sono speciali armature a forma di anello avvolte da
matasse di filo di rame, il cui primo inventore fu, nel 1864, l’italiano
<i>Antonio Pacinotti</i> (1841-1912), insegnante nella Università di Pisa; onde
si dicono <i>anello di Pacinotti</i>. Da questo derivarono le <i>dinamo</i> del <i>Gramme</i>
e del <i>Siemens</i>, che oggi corrono il mondo.</p>
</div>

<div class="footnote" id="note92">
<p><span class="label"><a href="#tag92">92</a>.&#160;&#160;</span>Anche la <i>trasmissione elettrica dell’energia</i>, ossia il mezzo con cui
trasportare l’energia elettrica a distanze di centinaia di chilometri,
si deve a un italiano, a <i>Galileo Ferraris</i> (1847-97), insegnante al <i>Politecnico</i>
di Torino. Egli, che non fece brevettare l’opera del suo ingegno,
e morì povero, ha, inoltre la gloria immensa di essere il ritrovatore
del segreto degli impianti idroelettrici, nerbo della industria contemporanea,
specie di quella italiana.</p>
</div>

<div class="footnote" id="note93">
<p><span class="label"><a href="#tag93">93</a>.&#160;&#160;</span>La prima idea del telegrafo spetta al Volta e a <i>Luigi Magrini</i>
(1806-68) della R. Università di Padova, che lo sperimentò nel 1837.</p>
</div>

<div class="footnote" id="note94">
<p><span class="label"><a href="#tag94">94</a>.&#160;&#160;</span>Leggi: <i>Cruq</i>.</p>
</div>

<div class="footnote" id="note95">
<p><span class="label"><a href="#tag95">95</a>.&#160;&#160;</span>Leggi: <i>Rentgen</i>.</p>
</div>

<div class="footnote" id="note96">
<p><span class="label"><a href="#tag96">96</a>.&#160;&#160;</span>Leggi: <i>Vráit</i>.</p>
</div>

<div class="footnote" id="note97">
<p><span class="label"><a href="#tag97">97</a>.&#160;&#160;</span>Ecco il principio classico del Carnot in fatto di termodinamica:
«<i>La potenza motrice di una cascata d’acqua dipende dall’altezza e dalla
quantità del liquido; la potenza motrice del calore dipende anch’essa dalla
quantità di calorico impiegata e dall’</i>«altezza della caduta», <i>cioè dalla
differenza di temperatura dei corpi fra cui si fa lo scambio del calorico</i>.»</p>
</div>

<div class="footnote" id="note98">
<p><span class="label"><a href="#tag98">98</a>.&#160;&#160;</span>Secondo il Pr., tutti i corpi sarebbero stati diversi di condensazione
degli atomi di idrogeno: il più leggero fra essi.</p>
</div>

<div class="footnote" id="note99">
<p><span class="label"><a href="#tag99">99</a>.&#160;&#160;</span>Ad es. il ferro e lo zolfo si possono combinare nel rapporto di
56 (<i>ferro</i>) a 32 (<i>zolfo</i>), dando il <i>monosolfuro di ferro</i>, o di 56 a 64, dando
il <i>bisolfuro di ferro</i>.</p>
</div>

<div class="footnote" id="note100">
<p><span class="label"><a href="#tag100">100</a>.&#160;&#160;</span>Secondo Thomson, ogni <i>elettrono</i> è 1700 volte più piccolo di un
atomo di idrogeno.</p>
</div>

<div class="footnote" id="note101">
<p><span class="label"><a href="#tag101">101</a>.&#160;&#160;</span>da <i>bios</i> (grec. vita).</p>
</div>

<div class="footnote" id="note102">
<p><span class="label"><a href="#tag102">102</a>.&#160;&#160;</span>Cioè in uno stato diverso da quello in cui noi li ritroviamo nei
corpi, e incapaci di reagire sull’acqua perchè carichi di elettricità.</p>
</div>

<div class="footnote" id="note103">
<p><span class="label"><a href="#tag103">103</a>.&#160;&#160;</span>Leggi: <i>Fircov</i>.</p>
</div>

<div class="footnote" id="note104">
<p><span class="label"><a href="#tag104">104</a>.&#160;&#160;</span>Leggi, <i>Oile</i>.</p>
</div>

<div class="footnote" id="note105">
<p><span class="label"><a href="#tag105">105</a>.&#160;&#160;</span>La paternità del termine <i>biologia</i>, in questo senso preciso, spetta
al Lamarck.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p>
Copertina creata dal trascrittore e posta nel pubblico dominio.
</p>
</div>

<div style='text-align:center'>*** END OF THE PROJECT GUTENBERG EBOOK 74502 ***</div>
</body>
</html>

